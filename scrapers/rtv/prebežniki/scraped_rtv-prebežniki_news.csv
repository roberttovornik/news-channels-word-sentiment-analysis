href,keyword,info,author,headline,article_text
http://www.rtvslo.si/svet/s-in-j-amerika/trump-grozi-s-streljanjem-na-prebeznike-in-govori-o-sotorskih-mestih/470603,prebežniki,"
					2. november 2018 ob 08:50
					Washington - MMC RTV SLO, Reuters, STA","
A. P. J.
","Trump grozi s streljanjem na prebežnike in govori o ""šotorskih mestih""","""Če bo kdo metal kamne v našo vojsko, bomo to obravnavali kot strelno orožje. Naša vojska bo odgovorila s streljanjem,"" je ameriški predsednik Donald Trump še okrepil protipriseljensko retoriko.
Trump je novinarjem v Beli hiši dejal, da je skupina več tisoč prebežnikov, ki je na poti skozi Mehiko proti ameriški meji, mehiške policiste ""zlobno in nasilno"" obmetavala s kamenjem. ""Tega ne bomo prenašali. Če hočejo metati kamne v našo vojsko, bo naša vojska odgovorila,"" je zagrozil. ""Rekel sem jim (vojakom), naj razmislijo o puški. Ko mečejo kamne, tako kot so jih v mehiško vojsko in policijo, naj razmislijo o puški,"" je dodal.
Trump je v govoru, ki je bolj spominjal na predvolilno kampanjo kot predsedniški nagovor, še obljubil, da bo ""preprečil nasilni srednjeameriški priseljenski karavani, da bo vdrla v državo"". Dodal je, da bo prihodnji teden izdal predsedniški izvršni ukaz, a ni pojasnil njegove vsebine. Zagrozil je, da bo ""na tisoče ljudi za nedoločen čas zadržanih v ogromnih šotorskih mestih"", ki naj bi jih ob pomoči ameriške vojske gradili na južni meji z Mehiko, piše Guardian.
""Ljudi bomo ujeli, a ne bomo jih izpustili""Namignil je še, da bodo v prihodnje prosilci za azil to lahko storili le na določenih točkah ob meji. ""Nikogar ne bomo izpustili. To je velika sprememba v primerjavi s prej. Ljudi bomo ujeli, a ne bomo jih izpustili, ostali bodo v naših rokah do zaslišanja,"" je še posvaril.
Tiskovni predstavnik Pentagona Jamie Davis je na prošnjo za komentar Trumpovih izjav dejal, da vojska ne bo razpravljala o hipotetičnih primerih, pri čemer pa je poudaril, da ""naše sile sestavljajo izurjeni profesionalci, ki imajo vedno neodtujljivo pravico do samoobrambe"".
Trump je pred vmesnimi kongresnimi volitvami 6. novembra zaostril retoriko in obtožuje demokrate, da želijo odpreti meje kriminalcem, posiljevalcem in teroristom.
"
http://www.rtvslo.si/svet/evropa/policija-premestila-prebeznike-z-mejnega-prehoda-maljevac/470461,prebežniki,"
					30. oktober 2018 ob 19:41,zadnji poseg: 30. oktober 2018 ob 20:48
					Bihać - MMC RTV SLO, STA","
J. R.
",Policija premestila prebežnike z mejnega prehoda Maljevac,"Policija v Bosni in Hercegovini je sporočila, da so okoli 200 prebežnikov premestili z območja mejnega prehoda Maljevac, ki je znova odprt za promet.
Prebežnike so v Veliko Kladušo prepeljali z avtobusi, je potrdila tiskovna predstavnica ministrstva za notranje zadeve Unsko-sanskega kantona Snežana Galić in dodala, da pri premestitvi ni bilo nobenih incidentov.
V prostorih podjetja Miral v Veliki Kladuši, kamor so jih premestili, bo za hrano in nastanitev poskrbela mednarodna Organizacija za migracije (IOM), poroča Sarajevo Times.
Prebežniki so prejšnji teden poskušali vstopiti na ozemlje Hrvaške, a so jim policisti namero preprečili. Odtlej so prebežniki taborili nekaj sto metrov od prehoda. Mejni prehod Maljevac so 24. oktobra zaprli za promet. Po poročanju portala BalkanInsight je mejni prehod znova odprt.
"
http://www.rtvslo.si/svet/s-in-j-amerika/trump-govori-o-invaziji-na-zda-in-na-mejo-posilja-5-200-vojakov/470369,prebežniki,"
					30. oktober 2018 ob 07:55
					Washington - MMC RTV SLO, STA, Reuters","
A. P. J.
","Trump govori o ""invaziji na ZDA"" in na mejo pošilja 5.200 vojakov","Medtem ko se karavana prebežnikov iz Srednje Amerike približuje ZDA, je Pentagon na mejo z Mehiko poslal 5.200 vojakov.
V okviru akcije, imenovane Zvesti patriot, bo v naslednjih dneh v Teksas, Arizono in Kalifornijo prispelo 5.200 vojakov ameriške vojske, ki se bodo tam pridružili 2.100 pripadnikom različnih nacionalnih gard, ki jih je na mejo aprila poslal predsednik Donald Trump. Večina vojakov ne bo nosila orožja, ampak bodo predvsem logistično pomagali mejni patrulji. Vojakom zakonodaja namreč preprečuje stik ali delo s prebežniki, zato se z njimi ukvarjajo pripadniki zvezne mejne službe. Vojaki, ki bodo ob meji razporejeni do konca tedna, bodo opremljeni s helikopterji, letali, ograjami in kilometri bodeče žice.
Trump je predtem zapisal, da bo ""invazija prebežnikov spoznala, da ameriška vojska čaka nanje"". ""V karavano, ki se približuje naši južni meji, je pomešanih veliko članov tolp in nekateri zelo slabi ljudje. Prosim, obrnite se, ne boste mogli v ZDA, razen če boste šli skozi celotni pravni postopek. To je invazija na našo državo in naša vojska čaka na vas!"" je tvitnil.
Kot so zapisali ameriški mediji, bo število ameriških vojakov na južni meji države preseglo število pripadnikov ameriške vojske v Siriji in Iraku.
Na mejnih prehodih so nenehno dolge vrste prebežnikov in prosilcev za azil, postopki pa trajajo tudi do pet tednov. Zato nekateri prečkajo mejo, ker ob aretaciji takoj sprožijo postopke, če se jim uspe izogniti mejnim agentom, pa ima večina nekoga v ZDA, ki jim bo pomagal do službe ali prebivališča.
Prebežniki iz Hondurasa, Salvadorja in GvatemaleV ponedeljek je bila karavana prebežnikov, ki je pred dvema tednoma krenila na pot iz Hondurasa, od ameriške meje oddaljena še okoli 1.500 kilometrov, kar pomeni, da naj bi do meje prišla čez nekaj tednov. Pred dnevi je štela 7.000 ljudi, po zadnjih informacijah jih je zdaj okoli 4.000.
Kljub Trumpovim grožnjam se je v Gvatemali pred dnevi oblikovala nova karavana približno 600 ljudi, ki so se v nedeljo zapletli v spopad z mehiško policijo na meji med državama. Umrl je en človek, v ponedeljek pa se je med prečkanjem mejne reke utopil še najmanj eden.
Gre za ljudi iz Hondurasa, Salvadorja in Gvatemale, ki bežijo pred nasiljem uličnih tolp, drugi pa v upanju na boljše življenje v ZDA. Trdijo, da se borijo za preživetje in za življenja otrok, zato opozarjajo, da jih grožnje z odvzemom uradne ameriške pomoči njihovim vladam in z neoboroženo vojsko na meji ne bodo ustavile. Bela hiša zato intenzivno išče načine, da prebežnikom odvzame pravico do prošnje za azil, kar bi bilo sicer v nasprotju z mednarodnimi konvencijami.
Vojska že bila na mejiTrump sicer ni prvi predsednik ZDA, ki je na južno mejo poslal vojsko. Njegov predhodnik Barack Obama je v času svojega mandata na mejo poslal 1.200 članov nacionalne garde, George W. Bush pa 6.000 vojakov, ki so pomagali mejni patrulji.
"
http://www.rtvslo.si/zabava/glasba/dubioza-kolektiv-in-s-a-r-s-ljudje-pojejo-nase-skladbe-o-grozni-resnicnosti-na-porokah/468507,prebežniki,"
					29. oktober 2018 ob 12:27
					Ljubljana - MMC RTV SLO","
K. K.
",Dubioza kolektiv in S.A.R.S.: Ljudje pojejo naše skladbe o grozni resničnosti na porokah,"Njihov prvi ""trk"" so priredili v Bosni in Hercegovini v dvorani Zenica leta 2014, leto za tem so ga ponovili na Hrvaškem v puljski areni in tri leta po zadnjem ""spopadu"" skupini Dubioza kolektiv in S.A.R.S. pripravljata nadaljevanje za areno Stožice.
Čeprav različni, imata obe skupini precej skupnih lastnosti in ena izmed njih je njihova povezava s slovenskim občinstvom, ki so ga gradile vse od leta 2010, ko sta se začeli pojavljati na množičnih študentskih zabavah, poletnih festivalih in na drugih koncertnih prizoriščih. Še več: uspešnice obeh skupin so postale stalnica na porokah. ""Na YouTubu vidimo številne videoposnetke s porok, kjer ljudje pojejo: 'Zbog svetske krize, nemam za rizle.' Ljudje pojejo naše skladbe o grozni resničnostni na porokah. Takšen vpliv imajo samo skladbe,"" je v pogovoru za MMC poudaril član skupine Dubioza kolektiv Brano Jakubović. Toda ta uspeh ni prišel čez noč, kot je poudaril baskitarist Dubioze kolektiv Vedran Mujagić: ""Lahko uspeš v roku nekaj stotih noči.""
S.A.R.S., ki so se vtisnili v spomin poslušalstva s skladbami Lutko, Buđav lebac in Perspektiva, so areno Stožice spoznavali že lani, ko so se predstavili v vlogi ""podpornikov"" glavnih akterjev večera Mi2 in Dan D. Tokrat pa si bodo oder delili z avtorji uspešnic, kot so Kažu, Kokuz, Himna generacije in Blam Blam. ""Tu smo odigrali veliko dobrih koncertov, toda v odnosu z občinstvom v drugih državah je [Slovenije] ne morem izpostaviti, češ da je kaj več naredila za vašo [Dubioza kolektiv] kariero. Je pa pripomogla k temu, da imamo veliko večjo bazo oboževalcev, kot smo jo imeli na začetku kariere,"" je povedal pevec skupine S.A.R.S. Žarko Kovačević.
Pred njihovim nastopom v Stožicah smo se pogovarjali s Kovačevićem, Jakubovićem in Mujagićem.
Recimo, da se združita stranki Dubioza kolektiv in S.A.R.S. Bi zavzeli vlogo opozicije ali bi želeli oblikovati koalicijo?BJ: Če bi bili Dubioza kolektiv in S.A.R.S. politični stranki ... to je oksimoron. To ne more obstajati.ŽK: Bravo. S svojo zgodbo ne bi dosegli cenzusa, ker oboji lažemo (smeh).BJ: Samo to znamo (smeh).ŽK: Vsake toliko se v politiki pojavi zanesenjak, ki ne ve, kako se igra ta politična igra, in misli, da bo z iskrenostjo – ko govori po resnici – dobil glasove ljudi. Ampak ne ve, da je trik v tem, da pred volitvami ljudem nekaj podariš – naj bo to deset evrov, kilogram moke, sladkorja … In tako dobiš glas. Ne z iskreno zgodbo.BJ: To so izkušnje iz Srbije. Pri nas je malo drugače. Pri nas se ne deli nič, razen da se pove, s kom se bo sodelovalo.ŽK: Slišal sem zgodbo, ki velja za Srbijo in za Hrvaško: da so se politične stranke, ki so zmagale na volitvah, spraševale, kaj bi lahko podarile ljudem: ""Dajmo, oprostimo jih kazni za parkiranje. Ne, ne. To je veliko. Dajte na Hrvaškem 50 kun in nam 1000 dinarjev. To je dovolj, da nam ljudje dajo glas."" Takšno zgodbo poznam.BJ: Če bi pri nas uredili prosta parkirna mesta, bi takoj glasoval za njih (smeh). Še tega ne dajo.
Kakšna je za vas idealna družba?BJ: Moja je, ko sem sam s seboj. Sam s seboj se družim in zdravnik temu pravi shizofrenija (smeh).
Živimo v času, ko je vse instantno. In takšna so tudi pričakovanja – pričakovanja po instantnem uspehu, instantnem dobičku … Zakaj vas ni povleklo v ta vrtinec?BJ: Imamo srečo, ker nismo odrasli v tem času. Otrokom danes je veliko teže. Mi smo imeli idole, ki smo jih lahko občudovali: Kurta Cobaina, Manu Chaoja, Boba Marleyja … Današnji otroci pa iz nobenega vzornika ne morejo izvleči toliko lastnosti, po katerih bi se lahko zgledovali. Ker je vse tako masovno in kratkotrajno, ne morejo najti vrednote, ki bi lahko bila ogledalo. Iz tega vidika nam je bilo na neki način laže.Mi v osnovi podajamo samo komentar današnjega sveta, ker nismo vzgojeni v tem duhu in se obnašamo po drugačnih pravilih. Za nas so resničnostni šovi, kjer iščejo talente, tuja stvar. Ne razumemo logike za njimi. Lahko samo rečem, da iz ""instanta"" ni nikoli prišlo nič dobrega. Ko postaviš turško kavo na pladenj s kavo za na pot, vsi vedo, katera je boljša.ŽK: Lahko, da bo komu kava za na pot všeč (smeh). Ampak, kot je rekel Brano, resničnostni šovi dajejo mladim ljudem lažno upanje, da bo njihov talent prišel v prvo vrsto in da bo tam ostal. Oni pridejo v ospredje, dobijo ogromno medijsko pozornost, toda za zelo kratek čas.
BJ: Za tri minute.ŽK: In te tri minute gredo hitro mimo. Običajno se s temi obljubljenimi albumi in nagradami ne zgodi nič. Razen če je kdo tako pameten, da si pripravi material vnaprej in izkoristi te šove kot odskočno desko. Drugače je, ko sam narediš vse od začetka in narediš zgodbo, ki jo ljudje sami prepoznajo, ne pa da jo ""izforsiraš"" na takšnih šovih.BJ: Težave je v instantni družbeni ureditvi. To, da sovražiš, je instantna odločitev. To je najlaže. Najlaže je nekaj sovražiti, uničevati. Veliko teže je graditi. Graditi odnose med ljudmi. Če pogledamo primer teh milijonov nesrečnih ljudi, ki so prisiljeni, da pobegnejo s svojih domov in gredo nekam drugam, kjer bi lahko živeli dostojno življenje … Instantna odločitev za te ljudi je, da jim nekdo reče, da so smeti in da jih je treba vrniti tja, od koder so prišli. In to je težava, večja od televizijskih programov.
Katera je največja neumnost, ki ste jo slišali o prebežnikih v zadnjem času?VM: V Srbiji in Hrvaški so se pojavili komarji, ki so širili virus Zahodnega Nila, in na nekem novičarskem portalu se je takoj pojavil komentar: ""To so nam prinesli prebežniki. In zdaj ubijajo naše otroke.""ŽK: Velikokrat so ti komentarji večja nesnaga kot novice.BJ: Ni smešno.ŽK: Ni smešno, ampak je neumno. Vprašanje je, ali je to posledica ""trolanja"" ali tega, da je nekdo to mislil resno.
Je ta družba sposobna ustvariti nekaj dobrega ali bo postala naša osrednja zapuščina, da se pišejo večinoma negativni komentarji na družbenih omrežjihŽK: S pojavom družbenih omrežij se laže nadzoruje množice. Ljudje na njih delijo svoje misli. Ta alternativna resničnost daje iluzijo, da nekaj spreminjajo. Le redki gredo še na ulico in se za nekaj zavzamejo. Vsi se sprašujejo, kaj se dogaja in kako smo prišli do te točke. Nihče pa ne trzne in ne gre na ulico, da se bori, dokler se nekaj ne spremeni. Navsezadnje so vse pobude na Facebooku in na spletnih peticijah, za katere sploh ne vem, ali imajo kakšno vrednost, ker tam podeljuješ digitalni podpis.BJ: V osnovi je večini ljudem preveč dobro. Resnično nam je. Imamo preveč vsega. Porabljamo preveč sredstev za nič. In nimamo prave potrebe, da kaj spremenimo. Zakaj? Najrevnejši ljudje imajo prenosne telefone, avto … Živijo in gredo naprej. Nimajo ne časa ne potrebe, da to spremenijo. Dokler bo tako, se ne bo nič spremenilo. Ta opazka izvira iz mojega opazovanja protestov v Sarajevu. Vsi množični protesti se se zgodili šele takrat, ko je nekdo umrl. Prišli smo do točke, ko se mora zgoditi nekaj tako ekstremnega, da gane ljudi. In veste, zakaj jih ne prej? Ko otrok umre pri dveh mesecih, ker ni dobil pravi čas potnega lista, da bi odšel drugam, da bi prejel potrebno oskrbo, ljudje ne protestirajo, ker je bilo to narobe, ampak, ker nočejo, da se to zgodi njihovemu otroku. Samo zato gredo na ulico. Da zaščitijo svoj najbolj enostavni lastni interes. Kadar imamo preveč, smo zelo sebični. In po teh pravilih se obnašamo.
Ljudje iščejo različne načine, da bi pobegnili od resničnega življenja – naj bo to s spremljanjem resničnostnih šovov, uživanjem različnih substanc … Zdi se, da se za vsakogar najde vsaj ena odvisnost. Glede na to, da preživite večino časa po odrih in na poti, kako gledate na to ""običajno"" življenje?VM: Čakaj, v katerem resničnostnem šovu imajo alkohol in prepovedane snovi (smeh)?ŽK: Ali eno ali drugo.BJ: Najboljša kombinacija je oboje skupaj (smeh).ŽK: Mislim, da sta to dve različni stvari. Gledanje resničnostnih šovov in spremljanje ljudi, ki se tam pojavijo, je človeška potreba, da dobijo vpogled v nekaj tujega in vidijo, kaj je kdo drug naredil. Ljudi zanima, kako živijo drugi. In zdaj jim je to toliko bolj olajšano, saj samo vklopijo televizijski sprejemnik in dobijo vpogled v tuje življenje. In za to jih nihče ne obsoja. Mamila in alkohol pa sta druga stvar – z njimi se boriš proti svojim težavam, ki te spravljajo v stisko vsak dan. Edini način – in tudi najlažji – za reševanje je, da se zatečeš k njim.BJ: Mogoče tu obstaja rešitev: kombinacija Big Brotherja in ekstazija. Gledaš tuje težave, a svoje rešuješ z jemanjem ekstazija in napreduješ kot oseba (smeh). Igraš namizni tenis (smeh). Svoje težave postavljaš od bok drugim.VM: Samo, da ne bo naslov na koncu: Glejte resničnostne šove, jemljite ekstazi in težave bodo izginile (smeh).
Kakšno vlogo igra pri vsem skupaj – v družbi, ki smo jo zdaj orisali – vaša glasba? Koliko je ta pobeg od vsakdanjika? ""Soundtrack"" drugih življenj?BJ: To je zelo resno vprašanje, na katero je nemogoče odgovoriti. Na začetku smo rekli, da ima vsak pravico, da umetnost in glasbo doživlja na svoj način. Tako, kot jo sam hoče. Zato umetnost ponuja svobodo, ker daje idejo možnosti. Nobeden ne zmaga, nobeden ni slabši ali pomembnejši. Vsako mišljenje in vsak okus je pomemben. Enakopravno.VM: Za nas je glasba pogosto psihoterapija. Nekomu poveš stvari, ki se te dotaknejo. Potem pa vzamejo naše skladbe in jih pojejo na poroki.ŽK: Poskušaš spraviti iz sebe nemir ali kakšno drugo čustveno razpoloženje. Sporočiš na način, kakršnega želiš. Potem pa imaš lahko srečo, da je to ljudem všeč in povzroči neko reakcijo pri njih, ali ne. Ti pripoveduješ svojo zgodbo, če ti uspe, da se z njo poistoveti več ljudi, si naredil dobro stvar. Ko me sprašujejo, kaj bi sporočil mladim glasbenikom, jim odgovorim, naj ustvarjajo glasbo, ki jim je všeč. Če se pojavi večje število ljudi, ki jim je ta glasba všeč, super. Če ne, je to še vedno ventil, psihoterapija, da se na tak način soočaš s svojimi mislimi; v tem primeru postane skladba izdelek, ki temelji na izražanju tvojih občutij.BJ: Obstaja še ena stvar v primeru S.A.R.S. in Dubioze kolektiv – njihove in naše skladbe predvajajo na porokah. Kar popolnoma podpira mojo tezo o okusih in pravici do lastne interpretacije. Njihova pesem Perspektiva, ki je skladba o turobnem vsakdanjiku, in naša Kokuz, sta postali del folklore porok. Na YouTubu vidimo številne videoposnetke s porok, kjer ljudje pojejo: ""Zbog svetske krize, nemam za rizle."" Ljudje pojejo naše skladbe o grozni resničnosti na porokah. Takšen vpliv imajo samo skladbe (smeh).
Glede na to, da večino časa preživite na poti in po odrih, kaj je za vas ""resnično življenje""? In kaj je za vas pobeg iz njega?BJ: Ne potrebujem ga. Treba ga je živeti. To je življenje, ko prideš do konca, ga ni več. Porabil si ga. Če ni bil resnično, je brez zveze, da si šel skozenj.ŽK: Zagotovo je za nas glasbenike to ""resnično življenje"" drugačno od tistih ljudi, ki hodijo vsak dan v službo. Ko nisem na odru, se trudim, da sem v stiku z resničnim življenjem in da hodim po trdnih tleh. Ampak ves čas se vračaš v resnično življenje in opazuješ, kako živi tvoja družina in prijatelji. Koliko ste imeli prejšnje leto koncertov?BJ: Sto.ŽK: Sto – en dan tam, drug drugje in to je že dvesto dni, ko nisi doma. Preživiš jih v kombiju in na odru. Glasbeniki drugače dojemamo resnično življenje, saj se trudimo, da se ne izgubimo v njem in se vračamo vanj.BJ: Ne gledam na to tako, kot da počnemo kaj izrednega. Poznam veliko ljudi, ki imajo običajno življenje od 9. do 17. ure in pravijo, da se nikoli ne bi ukvarjali s tem, s čimer se mi. Ljudje smo si med sabo različni.ŽK: To so tisti, ki razumejo. Drugi govorijo, da nam je lahko. Vse ima pluse in minuse.BJ: Greš svojo pot. Nikoli nisem čutil, da mi je kaj odvzeto ali da imam potrebo, da se prizemljim. To je zato, ker redko potujem z letalom (smeh). V kombiju sem nekaj centimetrov nad tlemi.ŽK: Izoliraš se od večine ljudi, ki živijo po ustaljenem ritmu.BJ: Živim na vasi, in ko pridem domov, sem spet oddvojen od drugih (smeh).
Koliko kombijev ste zamenjali v vsem tem času in kateri je v tem trenutku boljši?VM: Šest.ŽK: Zdaj se vozimo v četrtem.BJ: Kombija bomo primerjali med seboj, ko se bomo vozili proti Ljubljani na Ritem mladosti. Dobimo se v Slavonskem Brodu in od tam tekmujemo, da vidimo, kdo ima boljšega. Ampak mislim, da je naš boljši v ovinkih, ker je nižji (smeh).
Kako poteka dinamika v skupini, ko je toliko ljudi v njej? Je celo prednost, da vas je več?BJ: Ko moramo prenašati opremo, je prednost, da nas je več (smeh).
Začetki Dubioze kolektiv segajo v leto 2003, S.A.R.S. v 2006. Katera je največja sprememba, ki ste jo opazili od začetkov delovanja do danes?BJ: Meni so začele rasti dlake iz nosu. To me je najbolj prizadelo (smeh).VM: Začeli so nam rasti trebuhi.BJ: Ampak število kosti se manjša (smeh).
Kateri trenutek v delovanju skupin bi označili za prelomnega?VM: Ko nam je uspelo napolniti Orto bar. In to ni šala.ŽK: Za nas je bila prva večja dvorana, ko smo nastopili v Domu sportova v Zagrebu. In tu se vračam na zgodbo o instantu. Ko se je pojavila skladba Buđav lebac, smo pričakovali, da se bodo velike dvorane pojavile v dveh ali treh letih. Ampak nič ne pride zlahka, za vse se moraš pošteno potruditi, da uspe. Koncert v Zagrebu se je zgodil leta 2014, mi pa smo začeli leta 2006.VM: Lahko uspeš v roku nekaj stotih noči.BJ: Dolga temna noč.
Kolikokrat ste v vsem tem času, ko obstajate, pomislili, da ste prišli do konca?ŽK: Do tega prihaja v vseh skupinah, ko je v njih več ljudi. Preprosto se kdo več ne vidi v skupini ali pa želi, da počne kaj drugega, ali pa ima drugačno vizijo. V skupini S.A.R.S. se je zamenjalo deset ljudi. Zdaj te spremembe niso več tako pogoste, kot so bile na začetku. Kar pa se tiče konca – bilo je nekaj internih zametkov, toda vse smo prebrodili. Nimamo več razlogov, da bi dvignili roke od vsega.BJ: Ko smo ustanovili Dubiozo kolektiv, smo že vsi nastopali v uspešnih skupinah. Tako smo veliko ""bolezni"" skupin preživeli že prej in se naučili, kako jih preprečiti. Imeli smo srečo, da se naučimo, kako se izognemo potencialnim sporom tako, da se rešujejo takoj. Da se turbulence ne kopičijo. In nekateri ljudje so prihajali, drugi so odšli.ŽK: Ljudje se razlikujemo med sabo. Nekateri ne zdržijo vseh pritiskov.BJ: Ko doba skupin traja deset, dvajset let, je popolnoma logično, da se ljudem v njih vmes spremenijo življenja.ŽK: Zato člani skupine Rolling Stones potujejo vsak s svojim avtobusom.
Vsi na nastopih gradite na energiji. V zadnjem času se je na področju nekdanje skupne države pojavil val izvajalcev, ki se izraža prek trapa, ki prav tako gradi na ""vibraciji"". Kako vi gledate nanj?BJ: Veliko glasbenih trendov se je že zamenjalo. Pred trapom je bil grime, pred tem dubstep … Zame je trap enako dober kot pank ali hiphop. Ko se ujameš v zanko forme, se začneš vrteti v krogu, ki hitro postane dolgočasen. Vsak žanr se hitro izpoje. Matematično obstaja samo omejeno število kombinacij, in ko jih zmanjka, se iznajde nov žanr. Po trapu bo prišel neotrap ali pa kaj podobnega. Ko predvajate kakršno koli našo skladbo, lahko slišite, da smo zelo daleč od kakršnega koli predalčkanja. 
Vseeno se oboji vračate v domača mesta. Kako se z leti spreminja odnos ljudi do vas?ŽK: Ljudem, ki me poznajo od nekdaj, je všeč, da mi je uspelo. In da imam uspešno skupino. Z ljudmi, ki pa me ne poznajo, pa nimam stikov (smeh). Odnos se ni spremenil.BJ: Midva imava srečo, da prihajava iz Sarajeva, kjer je prepovedano, da si slaven ali uspešen. Vesel sem, da živim tam, kjer tudi Ivo Anadrić, Goran Bregović, ki nista nič več kot vsi ostali Sarajevčani. Tako je organizirana družba in to je dobro, saj ne obstajajo lažne kaste, ni tega, da so nekateri pomembni in drugi ne. Če se igraš zvezdo, te resničnost, ki te obkroža, hitro kaznuje. In te nauči lekcije. In tako se naučiš, da je vse ""real life"". Vse je preprosto normalno.
Kakšno vlogo je v vaših karierah odigrala Slovenija in slovensko občinstvo? Saj ste bili redni gostje na naših odrih.BJ: V našem primeru veliko. Tako kot je rekel Vedran, je bil prelomen trenutek, ko smo napolnili Orto bar. Slovenija je bila prva država, ki nas je sprejela in nam dala možnost, da igramo. Slovenija je imela infrastrukturo, ki nam je dovolila, da nastopamo. V nekem obdobju smo pri vas toliko igrali, da smo mislili, da je Slovenija velika kot Francija. 60 koncertov v Sloveniji (smeh). Kot da smo odigrali vsakemu Slovencu po en koncert.ŽK: Izmišljevali so si že nove kraje, samo da bi naredili še en nov koncert.BJ: Nekoč smo med vožnjo po Sloveniji gledali table in iskali mesta, kjer še nismo nastopali. In zelo težko smo jih našli (smeh).ŽK: Slovenija ima res izgrajeno infrastrukturo za nastopanje in najmanjše mesto ima infrastrukturo za organizacijo festivala ali koncerta. Enkrat smo imeli v letu 20 koncertov.BJ: Še bi lahko igrali (smeh).ŽK: Tu smo odigrali veliko dobrih koncertov, toda v odnosu z občinstvom v drugih državah je ne morem izpostaviti, češ da je kaj več naredila za vašo kariero. Je pa pripomogla k temu, da imamo veliko večjo bazo oboževalcev, kot smo jo imeli na začetku kariere.
Kaj imata Dubioza kolektiv in S.A.R.S., česar drugi nimajo?BJ: Ne vem. Mislim, da nima nobeden ničesar spektakularnega. Tako enim ali drugim ni muka, da se usedemo v katero koli prevozno sredstvo, ob kateri koli uri, in se odpeljemo na nastop. V trenutku, ko ti postane težko, da nekaj počneš, je to znak, da moraš končati. Takrat se konča glasba in začne mučenje. Upam, da bomo prvič, ko nam bo težko, da gremo na koncert ali v studio, zaključili kariero. Imam načrt, da se posvetim svojemu vrtu za hišo in da bom imel dvojni pridelek paradižnika (smeh).ŽK: To je že načrt, kaj boš počel čez deset let.BJ: Čez od pet do deset let (smeh).
"
http://www.rtvslo.si/svet/evropa/bih-prebeznik-obtozen-vpletenosti-v-uboje-prebeznikov/470229,prebežniki,"
					28. oktober 2018 ob 14:45
					Bihać - MMC RTV SLO, STA","
B. V.
",BiH: Prebežnik obtožen vpletenosti v uboje prebežnikov,"V Bosni in Hercegovini je prebežnik obtožen vpletenosti v uboje prebežnikov v Makedoniji, ki so umrli med pretepom. Njegova identiteta ni razkrita.
Osumljeni je bil zaradi drugih obtožb sicer aretiran že pred dvema tednoma, policisti pa so zdaj ugotovili, da je bil zanj izdan nalog za aretacijo zaradi suma uboja petih prebežnikov v Makedoniji, poroča hrvaška tiskovna agencija Hina.
Prebežnik, katerega identitete poveljnik policije Unsko-sanskega kantona Mujo Koričić ni potrdil, je obtožen vpletenosti v uboj petih ljudi, ki so v Makedoniji umrli med pretepom.
Več kaznivih dejanj, zdaj umiritev razmerPoveljnik Koričić je dejal, da se je na območju Bihaća zaradi begunske krize povečalo število kaznivih dejanj. V preteklih štirih mesecih je tako policija po njegovih navedbah zaznala 250 kaznivih dejanj, kot so poskusi umora, posilstva, večje tatvine in vlomi v stanovanjske ali druge objekte.
Po sprejetju dodatnih ukrepov so se razmere sicer nekoliko umirile in v minulem tednu niso ugotovili nobenega kaznivega dejanja, povezanega s prebežniki, je dodal Koričić.
Napovedal je še, da bodo po odprtju novih namestitvenih centrov za prebežnike v Bihaću sprejeli dodatne ukrepe, s katerim bodo zagotovili nadzor nad njihovim gibanjem in jim preprečili bivanje na prostem.
Po vzpostavitvi namestitvenih centrov do konca prihodnjega tedna načrtujejo zapreti improvizirano taborišče v vasi Borići, kjer del prebežnikov biva v nekdanjem dijaškem domu in šotorih.
"
http://www.rtvslo.si/svet/s-in-j-amerika/mehika-migrantom-iz-konvoja-ki-bi-zaprosili-za-azil-ponuja-dovoljenje-za-delo/470123,prebežniki,"
					27. oktober 2018 ob 08:53,zadnji poseg: 27. oktober 2018 ob 09:24
					Ciudad de México - MMC RTV SLO, Reuters","
B. V.
","Mehika migrantom iz konvoja, ki bi zaprosili za azil, ponuja dovoljenje za delo","Mehika je v petek ponudila začasne dokumente, tudi dovoljenje za delo, migrantom, ki na jugu države zaprosijo za azil. Gre za poskus zadržati konvoj, ki se iz srednjeameriških držav počasi premika proti ZDA.
Mehiški predsednik Enrique Peña Nieto je dejal, da lahko migranti začasne identifikacijske dokumente, delovno dovoljenje, zdravstveno oskrbo ali šolanje za njihove otroke pridobijo tako, da zaprosijo za azil v mehiških državah Chiapas in Oaxaca. Shemo je predsednik poimenoval ""Počuti se doma"".
""Ta načrt je samo za tiste, ki spoštujejo mehiške zakone, in gre za prvi korak do trajne rešitve za tiste, ki jim bo dodeljen status begunca v Mehiki,"" je dejal Peña Nieto.
Predsednik ni pojasnil, kaj se bo zgodilo z migranti, ki bodo vseeno nadaljevali svojo pot proti ZDA, poroča BBC, a mehiški uslužbenci so dejali, da bo ljudem, ki se ne bodo kvalificirali za status begunca, grozil izgon iz države.
Konvoj je trenutno v mestu Arriaga na zahodu zvezne države Chiapas. Po poročanju BBC-ja večina migrantov v konvoju nima namena opustiti načrta priti do ZDA. ""Res, življenje tu je sicer mirnejše kot doma, a še ne vedno ni tako kot v ZDA, kjer bi bilo boljše. To je cilj – imeti boljše življenje,"" je dejal José Santos iz Hondurasa.
1.700 ljudi zaprosilo za azilMehiška vlada je sporočila, da je več kot 1.700 ljudi iz konvoja že zaprosilo za azil, nekateri so se vrnili domov. Ocene o številu ljudi, ki potujejo v konvoju, so različne. Na začetku tedna je Mednarodna organizacija za migracije (IOM) ocenila, da gre za nekaj več kot 7.000 ljudi, pri čemer jih je večina iz Hondurasa, ki ga pretresa hudo nasilje, ljudje pa živijo v revščini. Skupina pa se je medtem razdelila, tako da je težko oceniti skupno število ljudi.
Veleposlanik Hondurasa v Mehiki Alden Rivera je v petek dejal, da bi lahko konvoj prispel v Ciudad de México prihodnji petek, sam pa je ocenil, da je v konvoju 3.500 ljudi, od tega najmanj dve tretjini iz Hondurasa.
Konvoj migrantov je pot začel pred skoraj dvema tednoma v Hondurasu, po poti pa so se mu pridružili še ljudje iz drugih srednjeameriških držav.
Kot poroča Reuters, se iz Srednje Amerike proti ZDA vsako leto odpravi na deset tisoče ljudi, ki bežijo pred nasiljem in revščino. Večina ljudi, ki jih zaustavijo na ameriški meji z Mehiko, je iz Hondurasa, Gvatemale in Salvadorja.
Trump grozi z vojskoAmeriški predsednik Donald Trump, ki ameriško javnost 10 dni pred kongresnimi volitvami straši pred konvojem, je srednjeameriškim državam zagrozil z zmanjšanjem in ukinitvijo ameriške pomoči, češ da niso sposobne ustaviti migrantov. Dejal je še, da so med migranti iz Srednje Amerike tudi ljudje z Bližnjega vzhoda, pri čemer ni tega z ničimer podkrepil.
Omenil je tudi napotitev vojske na južno mejo, kamor bi lahko poslali do tisoč vojakov, da bi migrantom preprečili prečkanje meje. 
6. novembra bodo potekale kongresne volitve, na katerih si bodo vladajoči republikanci prizadevali ohraniti nadzor nad kongresom.
"
http://www.rtvslo.si/svet/evropa/mejni-prehod-med-bih-om-in-hrvasko-zaprt-za-promet-a-razmere-so-mirne/470065,prebežniki,"
					26. oktober 2018 ob 14:41
					Sarajevo,Zagreb,Ljubljana - MMC RTV SLO, STA","
B. V.
","Mejni prehod med BiH-om in Hrvaško zaprt za promet, a razmere so mirne","Na mejnem prehodu Maljevac - Velika Kladuša med Hrvaško ter Bosno in Hercegovino, kjer je policija v sredo skupini prebežnikov preprečila vstop na Hrvaško, je mirno. Mejni prehod sicer ostaja zaprt za promet.
Na bosanski strani meje je približno 200 prebežnikov, ki so pod nadzorom policije, so povedali na hrvaškem notranjem ministrstvu. V Zagrebu so dodali, da hrvaškim policistom ni bilo treba posredovati, so pa sprejeli vse ukrepe za zavarovanje hrvaške meje, ki je tudi zunanja meja EU-ja.
Hrvaški mediji so poročali, da je prebežnike k vstopu na Hrvaško na Maljevcu spodbujal Hrvat iranskega rodu. Hrvaški notranji minister Davor Božinović po današnji seji vlade na Hvaru ni želel govoriti o posameznih ljudeh, je pa omenil, da obstajajo hrvaški državljani, ki so v stiku s prebežniki.
Božinović je še dejal, da je bil poskus vstopa prebežnikov na Hrvaško na mejnem prehodu Maljevac akcija, ki je bila usklajena v BiH-u in Srbiji.
Hrvaško notranje ministrstvo je v torek sporočilo, da so se med prebežniki pojavile lažne informacije, da bo Hrvaška spustila prebežnike preko svojega ozemlja, kar naj bi povzročilo poskus prehoda meje pri Maljevcu, pa tudi nekoliko več poskusov vstopa iz Srbije na vzhodu Hrvaške.
Tudi obmejna policija BiH-a je potrdila, da je noč ob mejnem prehodu nedaleč od Velike Kladuše minila mirno. Tiskovna predstavnica obmejne policije Sanela Dujković je povedala, da je blizu prehoda še vedno skupina prebežnikov, a da je njihovo število občutno manjše, kot je bilo v sredo. Kot je dodala, se nadaljujejo pogajanja, da bi tudi druge ljudi premestili ""na drugo lokacijo"".
Ljudi z ulic v migrantske centrePolicija unsko-sanskega kantona v BiH-u je medtem sporočila, da nadaljujejo izvajanje ukrepov za zaustavitev prihoda novih prebežnikov v kanton na zahodu države s ciljem stabilizirati varnostne razmere v Bihaću in Veliki Kladuši. Proti Sarajevu so danes vrnili več kot 50 ljudi, ki so poskusili vstopiti na območje kantona z vlaki, avtobusi in avtomobili. Ocenili so, da je na območju kantona približno 4.000 prebežnikov.
Kot je napovedal minister za varnost BiH-a Dragan Mektić, bodo v Bihaću odprli center za migrante, v katerem bi lahko namestili 1.200 ljudi. Načrtujejo, da bodo tja premestili ljudi, ki so v improviziranih migrantskih naseljih v mestnih parkih in na ulicah.
Slovenija spremlja razvojNa slovenskem notranjem ministrstvu (MNZ) so sporočili, da ministrstvo in policija dnevno spremljata in ocenjujeta razmere ter temu primerno izvajata ustrezne ukrepe.
Dodali so, da že vse leto zaznavajo porast nezakonitih prehodov državne meje, vendar jih z okrepljenim nadzorom na meji in poostrenimi ukrepi v notranjosti popolnoma obvladujejo. Pojasnili so, da policija nadzor meje opravlja v skladu z načrtom varovanja državne meje, ki se prilagaja trenutni situaciji na posameznem delu meje, MNZ in policija pa imata pripravljene načrte za ravnanje v primeru bistvenega povečanja prihoda prebežnikov.
Na MNZ-ju ocenjujejo, da lahko v Sloveniji v naslednjem obdobju pričakujemo nadaljevanje nezakonitih migracij, a po njihovi oceni ne bodo v takšnem obsegu, kot so bile v letih 2015 in 2016, ko je šlo za množičen prihod prebežnikov.
"
http://www.rtvslo.si/svet/s-in-j-amerika/trump-bi-prebeznikom-preprecil-vstop-v-zda-kar-z-izvrsnim-ukazom/470009,prebežniki,"
					26. oktober 2018 ob 07:44,zadnji poseg: 26. oktober 2018 ob 14:00
					Washington - MMC RTV SLO, Reuters","
K. Št.
",Trump bi prebežnikom preprečil vstop v ZDA kar z izvršnim ukazom,"Dva tedna pred delnimi kongresnimi volitvami ameriški predsednik Donald Trump zaostruje retoriko: na mejo z Mehiko pošilja tisoč vojakov, prebežnikom pa bi vstop v državo prepovedal z odlokom.
Ameriški mediji, med njimi tudi Politico, navajajo izjavo iz Bele hiše, da administracija ameriškega predsednika pripravlja ""različne upravne, pravne in zakonodajne možnosti"", s katerimi bi prebežnikov iz Hondurasa na meji z Mehiko prepovedali vstop v državo in jim zavrnili pravico do azila.
Možnost izvršnega ukaza, s katerim bi Trump prebežnikom preprečil vstop v ZDA, in pošiljanje med 800 in 1.000 vojaki na mejo z Mehiko, bi tehtnico na delnih kongresnih volitvah 6. novembra lahko prevesila v korist Trumpovim podpornikom, poroča Reuters.
Grožnja za grožnjoTrump vseskozi ponavlja, da so karavano prebežnikov – teh naj bi bilo okoli 5.000, organizirali demokrati, ki obtožbe zavračajo. Mehičani prebežnikom na poti pomagajo s hrano in drugimi potrebščinami. Trump je zagrozil, da bo Mehiki in drugih državam, ki jim ne uspe zaustaviti prebežnikov, odvzel ameriško humanitarno denarno pomoč – Gvatemala, Honduras in Salvador so v lanskem proračunskem letu dobili za 500 milijonov dolarjev ameriške pomoči.
""Tole je namenjeno vsem, ki ste v karavani, obrnite se, ljudem ne bomo dovolili vstopiti v ZDA ilegalno. Pojdite nazaj v svojo državo, če želite, pa vročite vlogo za državljanstvo, kot to naredi na milijone drugih ljudi!"" je pred dnevi tvitnil Trump. Med množico prebežnikov so predvsem družine, ki so se na dolgo pot proti ZDA odpravile zaradi nasilja uličnih tolp in revščine v Hondurasu, Gvatemali in Salvadorju.
""Želim si, da bi videl, da so naši nameni srčni, saj si želimo v življenju le naprej ... Če se nekdo preseli v ZDA, je to zato, ker želi tam delati, delo pa ni kaznivo,"" je dejal 29 let star Jose Rodriguez, ki je v petek zapustil svoje mesto San Pedro Sula v Hondurasu, ki je prepredeno s kriminalom.
Na pot vse več migrantskih družinPrebežniki, tako v skupinah kot samostojno, mejo med ZDA in Mehiko prestopajo že desetletja in niso pojav, ki bi ga zaznalo le Trumpovo tvitanje. Washington Post je pred dnevi poročal, da je število migrantskih družin, ki so vstopile v ZDA v treh mesecih, odkar se je končala politika odvzemanja mladoletnih otrok staršem na meji, naraslo na rekordno raven – ravno to pa naj bi pred prihajajočimi volitvami ""zmotilo"" Trumpa.
Odločitev o odloku, s katerim bi določenim kategorijam ljudi prepovedali vstop v državo, še ni bila sprejeta, zanesljivo pa bi sprožila sodne spore, podobno kot jih je Trumpova odločitev o prepovedi vstopa v ZDA državljanom določenih muslimanskih držav.
 
"
http://www.rtvslo.si/svet/nekaj-prebeznikov-vztraja-pri-mejnem-prehodu-maljevac/469898,prebežniki,"
					25. oktober 2018 ob 10:44,zadnji poseg: 25. oktober 2018 ob 16:05
					Bihać - MMC RTV SLO, STA","
K. S., Boštjan Anžin, Radio Slovenija
",Nekaj prebežnikov vztraja pri mejnem prehodu Maljevac,"Na mejnem prehodu Maljevac med BiH-om in Hrvaško še naprej vztraja okoli 120 prebežnikov. Nadaljujejo se pogovori, saj želijo bosanski policisti vse odpeljati nazaj v Veliko Kladušo.
Blizu mejnega prehoda je po včerajšnjem dramatičnem dogajanju, ko so prebežniki prebili policijski kordon na poti proti Hrvaški, kjer so jih nato ustavili s silo, prenočilo približno 250 prebežnikov.
Skupina okoli 120 ljudi, ki je ostala blizu prehoda, sporoča, da za zdaj ne gre nikamor in da to ni bil zadnji poskus, da pridejo na Hrvaško. Po drugi strani bi, ker gre za mejni prehod, lahko izvedli tudi nasilne premestitve, je za Radio Slovenija poročal Boštjan Anžin.
Mejo tudi danes ščiti policijski kordon. Na mostu, ki povezuje državi, je več hrvaških policistov. Mejni prehod je ostal zaprt za promet, stekel naj bi v naslednjih urah. Incidentov, kakršni so izbruhnili včeraj, ko je bilo več ljudi ranjenih, ni bilo.
Med prebežniki, ki želijo vstopiti na Hrvaško in nadaljevati pot proti državam Zahodne Evrope, so tudi ženske in otroci. Prebežniki sporočajo, da so ostali brez domovine in želijo nazaj svoja življenja. Govorijo tudi o nasilju hrvaških policistov, ki da jim uničujejo ali jemljejo telefone in denar, kar v Zagrebu ostro zanikajo.
""Položaj ni preprost""Hrvaška policija je na hrvaški strani meje postavila fizične ovire, danes pa so se okrepili s kolegi iz posebnih policijskih enot.
Hrvaški notranji minister Davor Božinović je v sredo izjavil, da je na hrvaški strani meje zadostno število policistov, da bodo uspešno nadzirali mejo. Hrvaška bo tako kot vedno varovala svoje meje pred nezakonitimi prehodi in migracijo, skladno z vsemi standardi mednarodnega, humanitarnega in našega prava, sporoča hrvaški premier Andrej Plenković.
Minister za varnost BiH-a Dragan Mektić je povedal, da položaj ni preprost, a da bodo storili vse, da zavarujejo mejo in ne dovolijo prebežnikom vstopa na Hrvaško.
"
http://www.rtvslo.si/svet/evropa/maljevac-policija-prebeznike-pregnala-z-mejnega-prehoda/469836,prebežniki,"
					24. oktober 2018 ob 15:57,zadnji poseg: 24. oktober 2018 ob 22:08
					Zagreb,Bihać - MMC RTV SLO, STA, Televizija Slovenija","
J. R.
",Maljevac: Policija prebežnike pregnala z mejnega prehoda,"Policija je skupino okoli 350 prebežnikov pregnala z območja mejnega prehoda Maljevac med Hrvaško in BiH-om. Znova so izbruhnili spopadi, nekaj ljudi je poškodovanih. 
Predtem je po mirnem popoldnevu na mejni prehod Maljevac iz Velike Kladuše prišlo sto novih prebežnikov, ki so se pridružili skupini 200 ljudi in zahtevali, da jih spustijo na Hrvaško. Najverjetneje bodo prebežniki v prihodnjih dneh znova poskusili prestopiti mejo, je za Televizijo Slovenija z območja poročal Žan Dolajš.
Prebežniki so že zjutraj prek mejnega prehoda Maljevac poskušali vstopiti na Hrvaško, a jim je obmejna policija BiH-a namero preprečila. Skupina okoli 250 prebežnikov je prebila prvi kordon mejne policije BiH-a, vendar jih je nato zaustavil drugi kordon. Mejni prehod Maljevac so zaprli za promet in ga preusmerili na 20 kilometrov oddaljeni prehod Bogovolja. 
Izbruhnilo je več spopadov s policijo. V zdravstvenem domu v Veliki Kladuši na opazovanju ostajajo trije ranjeni prebežniki, dva odrasla in petletni otrok. Eden izmed prebežnikov je s hladnim orožjem poskušal narediti samomor, a mu je bosanska mejna policija namero preprečila.
Okoli 13. ure je hrvaška obmejna policija postavila ograjo oz. fizične prepreke, poroča Index.hr. Hrvaško ministrstvo za notranje zadeve je sporočilo, da sta bila ranjena dva hrvaška policista, proti katerim so prebežniki metali kamenje. Hrvaška je na mejni prehod popoldne namestila tudi 50 specialcev. 
Prebežniki so na območju postavili šotore in zakurili ognje, kar po poročanju Indexa pomeni, da bodo prespali na območju med hrvaško in bosansko mejo. 
200 prebežnikov že danes prenočilo blizu mejePribližno 200 prebežnikov je pod policijskim nadzorom prenočilo na odprtem blizu mejnega prehoda Maljevac, do katerega so v torek prispeli iz improviziranega migrantskega naselja v Veliki Kladuši. Zahtevali so, da jim omogočijo vstop na Hrvaško in nadaljevanje poti proti državam Zahodne Evrope, a so jih policisti BiH-a ustavili nekaj sto metrov od meje.
Tiskovna predstavnica ministrstva za notranje zadeve unsko-sanskega kantona Snežana Galić je napovedala, da bodo prebežnike poskušali prepričati, naj se vrnejo v migrantske centre v BiH-u, je poročala hrvaška tiskovna agencija Hina.
Iz Bihaća bodo prebežnike vrnili v SarajevoZjutraj je v Bihać iz Sarajeva z vlakom prispelo okoli sto prebežnikov, ki jim policija ni dovolila zapustiti vagonov. Prebežnike nameravajo transportirati na avtobuse, s katerimi jih bodo vrnili v Sarajevo in nastanili v centru Ušivak, ki je začel delovati prav danes.
Oblasti v Sarajevu so v torek objavile, da je v BiH od začetka leta do 20. oktobra vstopilo približno 19.500 prebežnikov, policija pa je v tem času preprečila vstop 13.300 prebežnikom. Največ prebežnikov v BiH-u je na območju unsko-sanskega kantona – od 2.500 do 3.000.
 

"
http://www.rtvslo.si/svet/evropa/prebezniki-iz-bih-a-pritiskajo-za-vstop-na-hrvasko/469726,prebežniki,"
					23. oktober 2018 ob 16:29
					Zagreb - MMC RTV SLO, STA","
A. V.
",Prebežniki iz BiH-a pritiskajo za vstop na Hrvaško,"Policija Bosne in Hercegovine je potrdila, da se je v torek skupina 50 prebežnikov iz Velike Kladuše napotila priti mejnemu prehodu Maljevac in skušala vstopiti na Hrvaško, a so jih varnostni organi ustavili. 
Že v ponedeljek so policisti približno 200 migrantov ustavili pred mejnim prehodom Maljevac. Nameravali so vstopiti na Hrvaško in nadaljevati pot proti zahodu, a so se po pogajanjih s policisti BiH-a vrnili v migrantski center Trnovo v Veliki Kladuši. 
90 prebežnikov prenočilo na prostem Nekaj manj kot 90 migrantov, med katerimi so bile tudi družine z otroki, pa se je v ponedeljek napotilo iz hotela Sedra v Cazinu proti drugemu mejnemu prehodu s Hrvaško na tem območju, prehodu Izačić. Tudi to skupino so policisti ustavili nekaj sto metrov pred mejo s Hrvaško, večina migrantov pa se je odločila, da bodo kar na prostem prenočili blizu mejnega prehoda. Hkrati so s svojimi telesi blokirali tamkajšnjo cesto, je poročala regionalna televizija N1. Kot so dodali, so lokalni prebivalci prejšnjo noč migrante oskrbeli s hrano in z oblačili.
Hrvaško notranje ministrstvo je danes sporočilo, da se med migranti na območju BiH-a in Srbije širijo lažne informacije, da bo Hrvaška dovolila vstop migrantom na svoje ozemlje in prehod proti državam zahodne Evrope. Na spletni strani hrvaškega notranjega ministrstva so poudarili, da bodo hrvaški policisti še naprej izvajali nacionalno in evropsko zakonodajo ter ne bodo dovolili nezakonitih prestopov hrvaške meje, ki je tudi zunanja meja EU-ja.
Prebivalci Bihaća zahtevajo premestitev centra izven mesta V ponedeljek zvečer pa so v Bihaću protestirali meščani, ki so nezadovoljni zaradi vse večjega števila migrantov v mestu. Med drugim so zahtevali, da center za migrante namestijo izven središča Bihaća. Organizatorji protesta poudarjajo, da njihova akcija ni uperjena proti migrantom, temveč proti ohromelosti oblasti, ki že dlje časa ne najdejo ustreznega odgovora na problem.
Letos v BiH vstopilo 19.500 prebežnikovV BiH je od začetka leta do 20. oktobra vstopilo približno 19.500 migrantov, medtem pa je policija preprečila vstop 13.300 migrantom, je povedal pomočnik ministra za varnost BiH Marijan Baotić v današnjem pogovoru za N1. Največ migrantov v BiH-u je na območju unsko-sanskega kantona; med 2.500 in 3.000, je dodal.
Izpostavil pa je, da nimajo natančnih podatkov o številu migrantov, ki so v BiH, niti o številu tistih, ki so uspeli vstopiti na Hrvaško in nadaljevati pot proti drugim državam članicam EU-ja. Lokalne oblasti medtem opozarjajo, da število migrantov ni znano niti v improviziranih begunskih naseljih, na odprtem ali v zasebnih namestitvah.
Baotić: Srbija in Črna gora spuščata prebežnike v BiHBaotić je ocenil, da kljub okrepljenemu nadzoru meje, ki ga izvajata policiji BiH-a in Hrvaške, migrantom uspe prečkati mejo. Po Baotićevem mnenju je ključni problem v Srbiji in Črni gori, ki spuščata migrante v BiH, izogibata pa se njihovemu sprejemanju nazaj. Oblasti v BiH-u pričakujejo, da se bo pritisk migrantov v unsko-sanskem kantonu omilil, ko bodo do konca tedna odprli migrantski center v Hadžićih pri Sarajevu, kjer so zagotovili pogoje za namestitev 400 ljudi.
 
"
http://www.rtvslo.si/svet/evropa/bih-policija-200-prebeznikom-preprecila-vstop-na-hrvasko/469631,prebežniki,"
					22. oktober 2018 ob 18:37
					Velika Kladuša - MMC RTV SLO, STA","
B. V.
",BiH: Policija 200 prebežnikom preprečila vstop na Hrvaško,"Policija Bosne in Hercegovine je zaustavila približno 200 prebežnikov, ki so poskušali vstopiti na Hrvaško pri mejnem prehodu Maljevac v bližini Velike Kladuše.
Na ministrstvu za notranje zadeve unsko-sanskega kantona so potrdili, da so približno 200 prebežnikov ustavili približno 200 metrov pred mejnim prehodom, kjer so nameravali vstopiti na Hrvaško in nadaljevati svojo pot proti zahodu.
Po pogajanjih s policisti so se v manjših skupinah v policijskem spremstvu začeli vračati v migrantski center Trnovo v Veliki Kladuši, je poročala regionalna televizija N1.
Ob mejnem prehodu so bili poleg policistov iz BiH-a na posredovanje pripravljeni tudi hrvaški policisti, ki so območje nadzorovali s policijskim helikopterjem.
Prebežniki do BihaćaMedtem se je skupina nekaj manj kot 90 prebežnikov, med katerimi so bile tudi družine z otroki, iz hotela Sedra v Cazinu napotila proti mejnemu prehodu Izačići, ki je tudi na tem območju. Prišli so do predmestja Bihaća.
Na poti jo spremljajo policisti, ki so pripravljeni ukrepati, če bo treba, je povedala tiskovna predstavnica bihaške policije Snežana Galić.
Po podatkih tamkajšnje policije je bilo na območju unsko-sanskega kantona od začetka leta evidentiranih približno 10.500 prebežnikov. V preteklih dveh mesecih so samo v Bihaću zaznali skoraj 5.000 migrantov, kar vpliva na varnost v mestu, dodaja N1.
V Bihaću so za nocoj napovedani protesti prebivalcev, ki zahtevajo izredno sejo vlade unsko-sanskega kantona in nujno ukrepanje oblasti BiH-a zaradi reševanja položaja glede prebežnikov v mestu.
Novi prebežniki v GrčijoMedtem iz Grčije poročajo, da je na grške otoke na vzhodu Egejskega morja iz Turčije v zadnjih treh dneh prispelo okoli 400 prebežnikov. V sprejemnih centrih in centrih za registracijo je tako trenutno več kot 19.500 ljudi, so po poročanju nemške tiskovne agencije DPA danes sporočile pristojne grške oblasti.
Kapaciteta centrov na otokih Lezbos, Samos, Leros, Hios in Kos medtem zadostuje za zgolj 6.338 ljudi. Marca 2016, ko je začel veljati dogovor EU-ja s Turčijo o zaustavljanju in vračanju prebežnikov, je v centrih na grških otokih v Egejskem morju živelo okoli 5.800 ljudi.
Grška vlada se je za razbremenitev razmer odločila, da bo prebežnike z otokov preselila na celino. V zadnjih štirih mesecih so tako preselili več kot 3.000 ljudi, v prihodnjih tednih naj bi jim sledilo še več tisoč.
EU je leta 2016 sklenil dogovor s Turčijo, ki predvideva, da vse prebežnike, ki iz Turčije prispejo na grške otoke in jim v Grčiji zavrnejo pravico do azila, vrnejo v Turčijo. Zaradi pomanjkanja ustreznih zaposlenih obdelava prošenj za azil v Grčiji traja zelo dolgo, še poroča DPA.
"
http://www.rtvslo.si/izjava-dneva/prebezniki-iz-hondurasa/469603,prebežniki,"
					22. oktober 2018 ob 14:51
					Mehika - MMC RTV SLO",None,Prebežniki iz Hondurasa,"Smo ena skupina, en človek.
Prebežniki, večinoma iz Hondurasa, ki prek Mehike pešačijo proti ZDA, saj pravijo, da doma nimajo prihodnosti, Reuters.
"
http://www.rtvslo.si/svet/s-in-j-amerika/trump-bo-zaradi-karavane-prebeznikov-ukinil-pomoc-srednjeameriskim-drzavam/469546,prebežniki,"
					22. oktober 2018 ob 07:51,zadnji poseg: 22. oktober 2018 ob 21:35
					Ciudad de Mexico - MMC RTV SLO, STA, Reuters","
A. P. J., B. V.
",Trump bo zaradi karavane prebežnikov ukinil pomoč srednjeameriškim državam,"Ameriški predsednik Donald Trump je napovedal, da bo zaradi karavane prebežnikov, ki po Srednji Ameriki hodijo proti ZDA, ukinil ali bistveno zmanjšal pomoč trem srednjeameriškim državam, Gvatemali, Hondurasu in Salvadorju.
Karavana prebežnikov je pred več kot tednom dni odrinila iz Hondurasa prek Gvatemale in se zdaj prek Mehike počasi pomika proti ZDA.
Trump je z zmanjšanjem oziroma ukinitvijo pomoči omenjenim državam zagrozil že pred dnevi, zdaj pa naj bi ugotovil, da niso sposobne ustaviti prebežnikov pred njihovim prihodom v ZDA.
Ameriški mediji poročajo, da so omenjene tri države v lanskem proračunskem letu od ZDA dobile za 500 milijonov dolarjev razne pomoči. Kaj bodo ZDA ukinile in kaj bodo zmanjšale, še ni jasno.
Predsednik ZDA med drugim grozi, da bo poslal vojsko na mejo z Mehiko, vendar pa na obrambnem ministrstvu pravijo, da takšnega ukaza še ni bilo. Ameriški mediji, ki spremljajo karavano, v kateri je na tisoče ljudi, poročajo, da je prebežnikom za Trumpov ukrep vseeno.
Honduras namreč zapuščajo, ker jim država ni sposobna zagotoviti delovnih mest in osnovne varnosti, kar pomeni, da odvzema pomoči njihovim državam tako ali tako ne bodo občutili.
Tudi ljudje ""bližnjevzhodnega videza""Trump za karavano obtožuje tudi demokrate, ki se jim obeta na kongresnih volitvah 6. novembra prevzem večine v predstavniškem domu ameriškega kongresa. Zapisal je, da je karavana ""sramota za demokratsko stranko"", in zahteval takojšnjo spremembo priseljenske zakonodaje. Nenehno tudi namiguje, da prebežnike v ZDA vozijo demokrati, ker so ""pač taki, da radi spuščajo čez mejo kriminalce, mamila in nezakonite priseljence"".
Trump je celo tvitnil, da je nekdo med srednjeameriškimi prebežniki opazil ljudi ""bližnjevzhodnega videza"". Konservativni ameriški mediji dodajajo, da v ozadju stojijo menda ljudje, kot je milijarder George Soros.
Tiskovni predstavnik Združenih narodov Farhan Haq je medtem sporočil, da naj bi se karavani pridružilo že okoli 7.000 ljudi. Kot je navedel, v Mednarodni organizaciji za migracije (IOM) ocenjujejo, da je v karavani, ki prihaja v Mehiko, 7.233 ljudi. ""Številni naj bi nameravali nadaljevati pot proti severu,"" je dodal, kot poroča francoska tiskovna agencija AFP.
""Smo ena skupina, en človek""Karavana je po prestopu honduraške meje z Gvatemalo začela naraščati, saj so se ji pridružili novi in novi prebežniki, saj je takšna skupinska pot varnejša, kot če bi se prepustili tihotapcem ljudi. Mehika je karavano pred dnevi zaustavila na meji, nekaterim je policijsko blokado uspelo prebiti, drugi pa so se namesto prek blokiranega mostu podali čez reko na zasilnih splavih. Prebežniki vzklikajo ""Smo ena skupina, en človek"" in opozarjajo, da doma nimajo prihodnosti.
Do nedelje se je karavana spet sestavila na mehiški strani in se podala na 3.000 kilometrov dolgo pot do ameriške meje. Do ZDA bi večina lahko prišla pred novembrskimi kongresnimi volitvami. Kako bodo ukrepale mehiške oblasti in ali bodo pustile prebežnikom prosto pot do ZDA, še ni znano.
Ena najvišjih stopenj umorov na svetuIz Gvatemale, Salvadorja in Hondurasa je zaradi novačenja v kriminalne tolpe, nasilja in slabega gospodarskega položaja zbežala že desetina prebivalstva, piše BBC. Omenjene države imajo tudi eno najvišjih stopenj umorov na svetu – po podatkih Združenih narodov je bilo v letu 2015 v Hondurasu 63,75 umora na 100.000 prebivalcev, v Salvadorju pa kar 108,64.
"
http://www.rtvslo.si/svet/evropa/italija-zaradi-vracanja-prebeznikov-na-mejo-s-francijo-posilja-policijo/469491,prebežniki,"
					20. oktober 2018 ob 21:38
					Rim - MMC RTV SLO","
B. V.
",Italija zaradi vračanja prebežnikov na mejo s Francijo pošilja policijo,"Italija se je zaradi vračanja prosilcev za azil odločila na mejo s Francijo poslati policijo. Francija sporoča, da gre za rutinski postopek, italijanski notranji minister pa zahteva pojasnila Pariza.
Minister Matteo Salvini je poslal policijske enote v občino Calviere na meji s Francijo, s čimer se stopnjuje spor Rima s francoskimi oblastmi zaradi vračanja prebežnikov v Italijo.
Na družbenem omrežju Twitter je z velikimi črkami napisal: ""Novost glede Claviereja, nič več šale! Poslal sem patrulje.""
Salvini je policijo v obmejno občino poslal dan po tem, ko je na istem družbenem omrežju objavil video, ki prikazuje francosko policijo med odlaganjem domnevno nezakonitih priseljencev na italijansko stran meje v Claviereju, poroča nemški portal Deutsche Welle (DW). Salvini je od francoskega predsednika Emmanuela Macrona zahteval, naj se odzove na ta dogodek.
Ne gre za prvi primer Salvinijevega odkritega kritiziranja francoskih oblasti zaradi vračanja prebežnikov v Italijo, a napotitev policijskih enot na mejo je njegov najostrejši ukrep do zdaj, ta pa prihaja v času vse slabših odnosov med Rimom in Parizom.
Francija: To je normalni postopekLokalne francoske oblasti na drugi strani meje medtem pravijo, da je vračanje posameznikov del ""normalnih postopkov"", glede katerih sta se sporazumeli francoska in italijanska policija. Ta postopek naj bi bilo utemeljen tudi v evropskem pravnem redu, pravijo lokalne francoske oblasti.
Glede na dublinsko uredbo EU-ja je treba prošnje za azil obravnavati v državi članici, kamor prosilci za azil najprej pridejo, če pa so ti ljudje v drugi državi, naj bi jih poslali nazaj v tisto, ki je odgovorna za obravnavo njihovih prošenj.
Ta uredba je ena spornejših v EU-zakonodaji v zadnjih letih, poroča DW. Članice EU-ja so pogosto skušale odgovornost za prosilce za azil prevaliti na svoje sosede. V Italijo je čez Sredozemsko morje sicer prispelo ogromno število prebežnikov.
Nekatere države, kot je Nemčija, so podpisale dvostranske sporazume z drugimi EU-članicami o preselitvi prosilcev za azil.
Salvini pa je v soboto zanikal trditve francoskih predstavnikov, da obstaja takšen dogovor tudi med Francijo in Italijo.
V preteklih letih so sicer potekale preselitve prosilcev za azil čez francosko-italijansko mejo. A Salvini je dejal, da je to morda res bila praksa prejšnje italijanske vlade, a da so se zgodile spremembe in da njegova vlada ne bo več sprejemala ljudi, ki jih v Italijo pripelje Francija, ne da bi policija preverila njihove identitete.
"
http://www.rtvslo.si/svet/s-in-j-amerika/begunsko-karavano-na-poti-v-zda-zaustavili-na-meji-med-mehiko-in-gvatemalo/469432,prebežniki,"
					20. oktober 2018 ob 09:50
					Tecun Uman - MMC RTV SLO, Reuters","
J. R.
",Begunsko karavano na poti v ZDA zaustavili na meji med Mehiko in Gvatemalo,"Več tisoč prebežnikov iz Hondurasa na poti proti ZDA, med njimi tudi ženske in otroke, je na mejnem prehodu med Gvatemalo in Mehiko zaustavila mehiška policija in jih obrnila proti domovini.
Karavana je v Mehiko poskušala vstopiti skozi mejni prehod v mestu Tecun Uman. Skupina prebežnikov je prebila ograjo na gvatemalski strani, a jih je nato na mostu na območju med državama zaustavila mehiška protiizgredna policija. Nekaj prebežnikov je poskusilo mejo prečkati s skokom v reko Suchiate, večina pa se je obrnila nazaj proti Gvatemali.
Mehiške oblasti so tako upoštevale nove grožnje ameriškega predsednika Donalda Trumpa, ki je v petek od države ""najodločneje zahteval"", da ustavi kolono. Pohvalil je prizadevanje mehiških varnostnih sil, a zagrozil, da bo na mejo med ZDA in Mehiko poslal vojsko – Hondurasu, Gvatemali in Salvadorju pa ukinil ameriško finančno pomoč.
Mehiški predsednik Enrique Peno Nieto je v televizijskem prenosu pritisk karavane na mejo označil za nezaslišan in prebežnike obtožil nasilja nad policijo. ""Mehika jim ne bo dovolila nezakonitega vstopa v državo, kaj šele z nasiljem,"" je sporočil Nieto.
Honduras in Gvatemala za vrnitev prebežnikovPredsednik Hondurasa Juan Orlando Hernandez in predsednik Gvatemale Jimmy Morales bosta danes poskusila uskladiti strategijo za vrnitev prebežnikov. V petek sta se v telefonskem pogovoru dogovorila, da bosta na območje poslala pripadnike civilne zaščite, ki bodo pomagali prebežnikom iz Hondurasa in tistim, ki si želijo vrniti, omogočili brezplačen transport. ""Operacijo bomo nadaljevali, dokler bo potrebno,"" je tvitnil Hernandez.
Beg pred nočno moro v HondurasuPrebežniki iz Hondurasa poskušajo doseči boljše življenje. 24-letni Jose Brian Guerrero, prodajalec fižola v Hondurasu, ki potuje s sosedi in družino, se je karavani pridružil, da bi pobegnil pred nasiljem uličnih tolp in našel delo. Gvatemalo, Salvador in Honduras je pred nasiljem, umori – po podatkih ZN-a ima regija eno izmed največjih stopenj umorov na svetu – ter prisilnim novačenjem v tolpe in slabimi priložnostmi za delo po ocenah zapustila že desetina prebivalstva, poroča BBC.
Opozicijski politik v Hondurasu Jari Dixon je v ponedeljek tvitnil, da kolone prebežnikov na poti v ZDA ""ne iščejo ameriških sanj, temveč bežijo pred nočno moro v Hondurasu"".
Kraj Tecun Uman na meji med Mehiko in Gvatemalo je od najbližje točke vstopa v ZDA – kraja Brownsville – oddaljen približno 1.870 kilometrov.
Podobna karavana do ZDA prišla že aprilaPodobna karavana je ameriške oblasti vznemirila tudi aprila letos, ko je več sto prebežnikov po enem mesecu potovanja prispelo na ameriško mejo pri San Diegu. Prav aprila je ameriški pravosodni minister Jeff Sessions napovedal izvajanje nične tolerance, po kateri so vsi polnoletni tujci, ki so nezakonito prestopili državno mejo, obravnavani kot kriminalci in so kazensko preganjani.

"
http://www.rtvslo.si/svet/evropa/italija-oblasti-bodo-razselile-prebeznike-ki-jih-je-toplo-sprejelo-mesto-riace/468783,prebežniki,"
					14. oktober 2018 ob 08:47
					Rim - MMC RTV SLO","
B. V.
","Italija: Oblasti bodo razselile prebežnike, ki jih je toplo sprejelo mesto Riace","Italijansko notranje ministrstvo pod vodstvom vodje skrajno desne Lige Mattea Salvinija je sporočilo, da bodo razselili vse prebežnike, ki jih je sprejelo južno mesto Riace.
Ljudi bodo naslednji teden preselili v migrantske centre, poroča BBC. Pred nekaj dnevi so oblasti aretirale župana mesta Domenica Lucana, ki mu očitajo vpletenost v organiziranje porok z namenom lažjega priseljevanja.
Odredili so mu hišni pripor, njegova aretacija pa se je zgodila  v času poostritve priseljenske politike italijanske vlade, ki jo sestavljata Liga in Gibanje petih zvezd.
Župan Lucano, znan tudi kot Mimmo, je zaslovel zaradi svojega neobičajnega programa, v okviru katerega je sprejemal prebežnike v redko poseljeno mesto v Kalabriji, kjer so dobili zapuščene domove in urjenja v različnih poklicih.
Župan je v upanju, da bodo priseljenci oživeli lokalno gospodarstvo, začel program izvajati že leta 1998, od takrat pa je mesto z okoli 2.000 prebivalci sprejelo na stotine prebežnikov.
Številni so program, ki je doživel uspeh, označili za zgled integracije, Lucana pa je leta 2016 revija Fortune uvrstila med 50 največjih voditeljev na svetu.
Salvini: Razglasili smo vojno poslu priseljevanjaNjegova aretacija je sprožila proteste in vsedržavno razpravo o njegovem projektu. Minister Salvini pa je dejal, da aretacija kaže, da je njegova vlada ""razglasila vojno poslu priseljevanja"".
Lucano, ki so bo na pridržanje pritožil, medtem sprašuje, ""kako se je mogoče domisliti uničiti model Riaceja, ki ga je nešteto ljudi, politikov, intelektualcev in umetnikov označilo za izjemno izkušnjo"".
Tožilstvo prisluškovalo županuLucana oblasti obtožujejo vpletenosti v organizacijo porok, katerih namen naj bi bil obiti pravila glede priseljevanja. Tožilstvo pravi, da so prisluškovali Lucanojevemu telefonu in posneli najmanj en pogovor, v katerem naj bi župan predlagal poroko kot rešitev za težave neke ženske s priselitvijo.
En posnetek se nanaša na nigerijsko prebežnico, ki so ji oblasti že trikrat zavrnile dovoljenje za prebivanje. Lucano naj bi dejal, da je poroka z italijanskim državljanom ""edina pot naprej"". Kot župan je Lucano vodil mestno matično knjigo.
Ob tem naj bi dejal, da lahko pridobi osebno izkaznico, ki bi dokazovala, da je ženska prebivalka Riaceja.
Tožilstvo mu očita tudi, da je odvoz smeti dodelil dvema podjetjema brez potrebnega javnega razpisa. Tudi ta obtožba naj bi bila povezana s programom sprejemanja priseljencev. Ti dve podjetji sta namreč zadrugi, ustanovljeni z namenom, da prebivalcem Riaceja in prebežnikom omogočijo delo.
Nekateri kritiki vlade pravijo, da je edini zločin, ki ga je storil župan, človečnost, še poroča BBC.
"
http://www.rtvslo.si/svet/evropa/nemske-oblasti-izgubile-sled-za-900-prebezniskimi-otroki/468773,prebežniki,"
					13. oktober 2018 ob 21:53
					Berlin,Solun,Lampedusa,Madrid - MMC RTV SLO, STA","
J. R.
",Nemške oblasti izgubile sled za 900 prebežniškimi otroki,"Čeprav v Nemčiji upada število prihodov prebežnikov, narašča število pogrešanih otrok, mlajših od 14 let. Po podatkih kriminalistične policije trenutno pogrešajo 902 otroka.
Številka je skrb vzbujajoča in kaže na to, da morajo države po Evropski uniji izboljšati sisteme podpore mladoletnim prebežnikom, poudarja vodja Nemškega združenja za dobrobit otrok Holger Hofmann, je poročal Deutsche Welle. Združenje opozarja, da je preventivno ukrepanje oteženo, ker policija nima dovolj podatkov glede izginotja otrok.
Dobrodelna organizacija Pogrešani otroci Evrope pri tem poudarja, da kriminalna združenja po vsej celini pritiskajo na mladoletne prebežnike, da bi ti zapustili uradne institucije, ki zanje skrbijo. Številni postanejo žrtve trgovine z ljudmi, so prisiljeni v prostitucijo, prisilno beraštvo ali tihotapljenje mamil.
Na Lampeduso prispelo 70 prebežnikovNa italijanski otok Lampedusa je medtem po poročanju STA-ja prispelo okoli 70 prebežnikov. Na čoln s prebežniki je približno 29 kilometrov od otoka naletela tunizijska ribiška ladja, ki je obvestila pristojne službe. Italijanska obalna straža je sporočila, da bi morala odgovornost za reševalno operacijo prevzeti Malta, a so prebežniki na koncu prispeli na Lampeduso. Po poročanju italijanskih medijev so bili na čolnu prebežniki iz Eritreje, Gane in Sirije. Na poti so bili okoli 35 ur.
Za zdaj ni znano, ali jih je rešila italijanska obalna straža ali jih je zgolj pospremila do pristanišča. Malteška vlada zavrača očitke italijanske strani in trdi, da je delovala v skladu z zakonodajo, poroča Malta Independent. Odkar italijanski notranji minister Matteo Salvini izvaja strogo protipriseljensko politiko, se je število prihodov v državo močno zmanjšalo. Po podatkih notranjega ministrstva je ta mesec v Italijo prispelo okoli 400 prebežnikov.
Španska obalna straža rešila več kot 500 ljudiŠpanska obalna straža je vzhodno od Gibraltarske ožine s potapljajoče se ladje rešila 36 prebežnikov iz podsaharske Afrike. Po njihovih navedbah je pogrešanih še 17 ljudi, ki so bili na ladji. Obalna straža je iz vode potegnila tri trupla. Po podatkih Združenih narodov je na poti proti Evropi na morju umrlo že 1.783 ljudi.
Samo v petek je španska obalna straža iz 15 plovil rešila 509 prebežnikov, poroča AP.
Več smrtnih žrtev prometne nesreče v GrčijiV hudi prometni nesreči blizu Soluna v Grčiji je zjutraj umrlo 11 ljudi. Po podatkih policije gre najverjetneje za prebežnike, ki so predtem v Grčijo prišli iz Turčije. Vozilo je čelno trčilo v tovorno vozilo, nato pa zagorelo. Vsi potniki v vozilu so umrli. Voznik tovornega vozila se je v nesreči poškodoval in bil prepeljan v bolnišnico.
Vozilo, ki je bilo udeleženo v nesreči, je bilo po podatkih grške policije v preteklosti že uporabljeno za tihotapljenje prebežnikov. Pred nesrečo ga je policija zato skušala zaustaviti in preveriti, a ji to ni uspelo. V zadnjih mesecih se je povečalo število ljudi, ki nezakonito prečkajo turško-grško mejo. Številne med njimi tihotapci prevažajo v Solun, kjer se prebežniki prijavijo na policijskih postajah in zaprosijo za azil, še poroča AP.
"
http://www.rtvslo.si/svet/evropa/na-hrvaskem-za-skoraj-tretjino-vec-migrantov-kot-lani/468592,prebežniki,"
					11. oktober 2018 ob 21:49
					Zagreb - MMC RTV SLO, STA","
A. V.
",Na Hrvaškem za skoraj tretjino več migrantov kot lani,"Na Hrvaškem so v prvih devetih mesecih letošnjega leta zaznali 31 odstotkov več ilegalnih migrantov kot v enakem obdobju lani, je sporočila hrvaška vlada.
Kot so dodali, so v celotnem lanskem letu odkrili 4.808 nezakonitih prehodov meje, kar je bilo skoraj sedem odstotkov več kot leta 2016.
Lani največ prebežnikov iz Afganistana Generalni sekretar na hrvaškem ministrstvu za notranje zadeve Žarko Katić je med predstavitvijo poročila o lanskem izvajanju strategije o integriranem upravljanju meje povedal, da so lani ustavili največ ilegalnih migrantov iz Afganistana, ki jih je bilo 965. Sledijo državljani Kosova in Turčije.
Katić je tudi dejal, da se je konec lanskega leta odprla nova pot, po kateri so prebežniki prihajali na Hrvaško iz BiH-a. Povedal je, da je nova smer posledica kakovostnega nadzora hrvaške meje s Srbijo in Črno goro.
Po podatkih hrvaške policije so ilegalne migracije večinoma potekale po pešpoteh, migranti pa so se skrivali tudi v motornih vozilih in vagonih tovornih vlakov.
Porast kaznivih dejanj tihotapljenja ljudiKatić je izpostavil tudi vse večje dejavnosti tihotapcev ljudi. Lani so odkrili za 57 odstotkov več kaznivih dejanj tihotapljenja ljudi kot leto prej. Dodal je, da Hrvaška nadaljuje krepitev svojih administrativnih in tehničnih zmogljivosti pri nadzoru države meje, ki je tudi zunanja meja Evropske unije. Kot je izpostavil, pri reševanju problema nezakonitega priseljevanja kakovostno sodelujejo s sosednjimi državami pri izmenjavi informacij.
"
http://www.rtvslo.si/svet/evropa/madzarska-od-prihodnjega-tedna-bo-brezdomstvo-krsitev-ustave/468455,prebežniki,"
					10. oktober 2018 ob 18:04
					Budimpešta - MMC RTV SLO","
B. V.
",Madžarska: Od prihodnjega tedna bo brezdomstvo kršitev ustave,"Na Madžarskem bo od prihodnjega tedna brezdomstvo predstavljalo kršitev ustave, brezdomcem, ki ne bodo želeli v zavetišče, pa bo grozilo prisilno delo ali zapor.
Po novem bo brezdomcem na ulici, ki bodo zavračali nastanitev v zavetišču, grozilo sodelovanje v programih prisilnega dela ali zapor, poroča britanski Guardian. Lahko jim bodo tudi zasegli vse premoženje.
Brezdomci so v Budimpešti precej vidni, spijo v parkih in podhodih. Metodistični duhovnik in vodja zavetišč za brezdomce v glavnem mestu Gábor Iványi je dejal, da je število postelj v zavetiščih nezadostno. V enem izmed zavetišč, ki jih vodi, je v vsaki sobi več deset preprostih železnih postelj. Pozimi v zavetišču s 130 posteljami včasih gostijo tudi do 300 ljudi, zaradi česar so po tleh namestili vzmetnice.
Številni brezdomci pravijo, da so zavetišča zanje tako slaba, da so raje na ulici. ""Polna so uši, in ko jih dobiš, se jih je zelo težko znebiti,"" je dejal 47-letni Erik Jeczkel, ki je brezdomec in živi na ulici že 20 let. ""Policija me je večkrat pretepla. Na rokah imajo rokavice, da ne pustijo odrgnin. Skušajo te pregnati iz njihovega okrožja, da nisi več njihova težava,"" je dejal.
Aktivisti se bojijo, da bi bila lahko zaostritev odnosa do brezdomcev začetek politične kampanje desničarske vlade Viktorja Orbana proti tem ljudem. Njegova vlada je sicer opozarjala predvsem na domnevno grožnjo, ki naj bi jo za Madžarsko predstavljali begunci in migranti.
Po prebežnikih brezdomci?Iványi je dejal, da je ""vlada spoznala, da ne more neskončno igrati na karto prebežnikov, saj jih v državi ni"". Po njegovih besedah je vprašanje prebežnikov sicer lahko uporabno v nacionalnih kampanjah, na lokalni ravni pa potrebujejo ""novega grešnega kozla"".
Boj madžarske vlade zoper brezdomce poteka, odkar je Orban leta 2010 postal premier. Takrat je notranje ministrstvo mestnim oblastem olajšalo odstranitev brezdomcev z ulic, a je ustavno sodišče ukrep označilo za neustavnega.
Oblasti so zato spremenile ustavo. Sprememba je za nezakonitega označila življenje na ulici v bližini kulturnih in drugih pomembnih krajev, s čimer je postalo brezdomstvo tako rekoč nezakonito v velikem delu glavnega mesta.
Sociolog in aktivist na področju stanovanjskih pravic Bálint Misetics pravi, da poteka razprava o kriminalizaciji brezdomstva v številnih državah, a da se je le Madžarska tega lotila na ustavni ravni. Ustavna sprememba, ki bo začela veljati 15. oktobra, namreč izrecno prepoveduje brezdomstvo.
Tiskovni predstavnik vlade Zoltán Kovács medtem poudarja, da vlada namenja več denarja za vprašanje brezdomstva kot številne zahodnoevropske vlade. Po njegovih besedah je absurdno imenovati novo ureditev za brezsrčno. Za leto 2018 je vlada za oskrbo brezdomcev namenila 9,1 milijarde forintov oziroma 28 milijonov evrov, je dejal. ""Ne obstaja človekova pravica živeti na ulici, saj je ulica namenjena vsem. Zato so potrebna določena pravila,"" je dejal.
Župan: Brezdomci povzročajo gnusGuardian pri tem opozarja, da je diskurz glede brezdomstva v večjem delu povsem brez sočutja. Župan 10. okrožja Budimpešte Róbert Kovács je tako dejal, se brezdomci ""vedejo na način, ki je moteč za druge ljudi in ki onesnažuje ulice"". ""Zaradi njih je normalna uporaba javnih površin nemogoča in povzroča strah in gnus pri normalnih ljudeh,"" je dejal.
Iványi, ki je sicer krstil dva Orbanova otroka, a se je od premierja že zdavnaj odtujil, je vlado obtožil, da povsem napačno pristopa k težavi. ""V večini primerov brezdomstvo ni izbira. Kriminalizirati brezdomstvo je tako nesmiselno kot kriminalizirati biti bolan,"" je dejal.
Ob tem se številni brezdomci spopadajo z duševnimi težavami in odvisnostjo, drugi pa so postali brezdomci, ker niso mogli odplačevati hipotekarnih posojil.
Prenizka socialna pomočDolgotrajno brezdomni človek na Madžarskem prejme socialno pomoč 70 evrov na mesec, tisti, ki so vključeni v vladne programe dela, pa prejmejo 166 evrov, kar v Budimpešti ne zadostuje niti za najem sobe.
55-letna Ilona Faras je brezdomna od devetdesetih let. Včasih spi v zavetiščih, včasih pa na ulici. ""Večkrat sem delala kot čistilka v nakupovalnih središčih ali lokalih, a ko imam nekaj denarja, ga dam otrokom. Ne morem si privoščiti, da bi kar koli najela,"" je dejala.
Sociolog Misetics opozarja, da se brezdomstva ne da reševati z organi pregona. Ne da se rešiti tega vprašanja, če ni socialne varnosti, meni. ""Potrebni so socialni delavci, ne policisti,"" pojasnjuje.
"
http://www.rtvslo.si/svet/evropa/blizu-turcije-potonil-coln-s-prebezniki-devet-mrtvih-25-pogresanih/468442,prebežniki,"
					10. oktober 2018 ob 16:16
					Ankara - MMC RTV SLO, STA","
B. V.
","Blizu Turčije potonil čoln s prebežniki. Devet mrtvih, 25 pogrešanih.","Potem ko je čoln s prebežniki potonil ob zahodni obali Turčije, je umrlo devet ljudi, še 25 je pogrešanih, je sporočila turška obalna straža.
Za brodolom so oblasti izvedele, ko je Iračanka v mokrih oblačilih z rešilnim jopičem poiskala pomoč obalne straže v kraju Karaburun.
Obalna straža je dodala, da je plovilo potonilo ob obali pokrajine Izmir, potem ko je kmalu po izplutju vanj začela vdirati voda. Kot poroča Reuters, sicer ni znano, kam je čoln plul in od kod točno je prišel.
Nadaljuje se akcija iskanja in reševanja pogrešanih. Na čolnu naj bi bilo okoli 35 prebežnikov.
Leta 2015 je morje med Turčijo in Grčijo prečkalo na sto tisoče prebežnikov, nato pa je Ankara te ljudi začela zaustavljati v skladu s sporazumom z EU-jem.
V Turčiji trikrat več prebežnikov kot v EU-juTurčija je bila ena glavnih izhodiščnih točk za več kot milijon ljudi, ki so leta 2015 ozemlje EU-ja dosegli po morju. Med njimi so številni bežali pred vojno in revščino na Bližnjem vzhodu in v Afriki. V Turčiji je trenutno več kot tri milijone sirskih beguncev in do 300.000 Iračanov. Leta 2017 je po daljši in nevarnejši poti iz severne Afrike do Italije prišlo 172.301 prebežnik, kar je manj kot polovica števila ljudi, ki so na ta način prišli v Italijo leto prej. Leta 2016 je v to državo namreč prišlo 362.753 prebežnikov, leta 2015 pa celo 1,015.078, kažejo podatki ZN-a.
"
http://www.rtvslo.si/svet/italija-v-strahu-pred-vracanjem-prebeznikov-zagrozila-z-zaprtjem-letalisc/468126,prebežniki,"
					7. oktober 2018 ob 16:10
					Rim,München - MMC RTV SLO, STA","
K. S.
",Italija v strahu pred vračanjem prebežnikov zagrozila z zaprtjem letališč,"Po novici, da naj bi Nemčija v Italijo poslala skupino zavrnjenih prebežnikov, je italijanski notranji minister Matteo Salvini zagrozil z zaprtjem letališč.
""Če kdo, v Berlinu ali Bruslju, načrtuje, da bo tu odvrgel desetine prebežnikov z nepooblaščenih čarterjev, se mora zavedati, da nima in ne bo imel na voljo nobenega letališča,"" je dejal.
Uslužbenci na letališču v Münchnu so povedali, da bavarske deželne oblasti v prihodnjih dneh načrtujejo prvo večjo deportacijo prebežnikov, ki so se v EU prvič registrirali v Italiji.
V to državo naj bi jih vrnili s čarterskimi leti v spremstvu bavarske policije.
Bavarsko notranje ministrstvo te informacije ni niti potrdilo niti zanikalo. ""Zapiramo letališča, tako kot smo že zaprli pristanišča,"" je na to s tvitom odgovoril Salvini.
Ostra protipriseljenska politikaNova populistična vlada v Italiji je zavzela ostro politiko do priseljencev. Odločno nasprotuje dublinski uredbi, po kateri morajo prosilci za azil vložiti prošnjo za azil v prvi članici EU-ja, v kateri vstopijo v povezavo.
Zaradi tega je veliko breme prebežnikov in beguncev na sredozemskih državah, čeprav je njihov končni cilj navadno Nemčija.
Oblasti na Bavarskem, kjer bodo prihodnji teden deželne volitve, se zavzemajo za ostrejšo politiko do prebežnikv kot osrednja vlada v Berlinu.
Med drugim se zavzemajo za krepitev nadzora na mejah in vzpostavitev lastnega azilnega urada, s čimer bi lahko pospešili deportacijo prebežnikov, ki jim je bila zavrnjena prošnja za azil v Nemčiji.
"
http://www.rtvslo.si/svet/evropa/svet-evrope-od-hrvaske-policije-zahteva-ustavitev-nasilja-nad-prebezniki/467960,prebežniki,"
					5. oktober 2018 ob 13:39
					Zagreb - MMC RTV SLO, STA","
T. J.
",Svet Evrope od hrvaške policije zahteva ustavitev nasilja nad prebežniki,"Svet Evrope Hrvaško poziva, naj ustavi policijsko nasilje nad prosilci za azil in drugimi prebežniki. Na nezakonito ravnanje hrvaških policistov ob meji že dlje časa opozarjajo različne nevladne organizacije.
Komisarka za človekove pravice Sveta Evrope Dunja Mijatović je v pismu z datumom 20. septembra pozvala hrvaškega premierja Andreja Plenkovića, naj Hrvaška začne nujne, učinkovite in neodvisne preiskave o vseh znanih primerih kolektivnega izgona ilegalnih migrantov v Bosno in Hercegovino ter Srbijo. Prav tako zahteva preiskavo vseh navedb o policijskem nasilju nad prebežniki, celo nad otroki in nosečnicami, ki so med družbeno najbolj ranljivimi skupinami. Preiskavo je zahtevala tudi v vseh primerih navedb o domnevnih kaznivih dejanjih policistov, ki naj bi prebežnikom jemali osebne stvari.
Mijatovićeva je pozvala hrvaške oblasti, naj preprečijo in ustavijo tovrstno ravnanje policistov ter naj zagotovijo pošten in učinkovit postopek preverjanja pravice do azila, so objavili na spletni strani mednarodne organizacije, ki skrbi za krepitev demokracije, zaščito človekovih pravic in vladavino prava na stari celini. Svet Evrope je za zdaj najvišja mednarodna organizacija, ki je opozorila Plenkovića, da mora biti upravljanje migracij v skladu z vladavino prava in obvezujočimi mednarodnimi pravnimi načeli.
Mijatovićeva se v pismu med drugim sklicuje na podatke Visokega komisariata Združenih narodov za begunce (UNHCR), da je Hrvaška od začetka leta kolektivno izgnala 2.500 prebežnikov. Približno 1.500 izgnanih je prijavilo, da niso imeli možnosti vložiti prošnje za azil, 700 pa se jih je pritožilo, da so jih hrvaški policisti pretepli ter jim odvzeli denar in mobilne telefone. Na sistematično nasilje hrvaških policistov do prebežnikov je v svojem poročilu za leto 2017 opozorila tudi hrvaška varuhinja človekovih pravic Lora Vidović, a se v Banskih dvorih na to niso odzvali.
Hrvaška očitke vztrajno zavračaHrvaška policija sicer vztrajno zavrača vse navedbe o neprofesionalnem ravnanju njenih pripadnikov ob meji z BiH-om in Srbijo, ki je hkrati tudi zunanja meja Evropske unije. Trdijo, da ravnajo v skladu s hrvaškimi in schengenskimi zakoni. Iz hrvaškega notranjega ministrstva so v sporočilu za javnost zavrnili vse navedbe Sveta Evrope. Zapisali so, da je hrvaški notranji minister Davor Božinović 3. oktobra poslal Mijatovićevi podroben odgovor o postopkih hrvaške obmejne policije.
Poudarili so, da od sredine lanskega leta na svojih mejah izvajajo okrepljene ukrepe zavračanja prebežnikov, ki so v skladu tudi s schengenskimi pravili. Od 18. julija nadzirajo kopensko mejo z BiH in morsko mejo s Črno goro tudi s Frontexovimi letali, so izpostavili. Trdijo, da niso ugotovili nobenega primera, da bi hrvaški policisti uporabili silo nad prebežniki ali storili kaznivo dejanja tatvine v škodo državljanov tretjih držav.
""Vse prijave nevladnih organizacij in drugih organizacij o domnevni uporabi policijske sile do prebežnikov so preverjene v okviru možnosti, glede na to, da praviloma ni dovolj konkretnih podatkov, ki so potrebni za kriminalistično preiskavo,"" so navedli. Pojasnjujejo, da so prebežniki obtožili hrvaške policiste z namenom, da bi znova vstopili na Hrvaško in nadaljevali svojo pot proti državam, v katere so namenjeni.
"
http://www.rtvslo.si/svet/evropa/aquarius-vplul-v-marseille-pod-cigavo-zastavo-bo-plul-v-prihodnje-ni-jasno/467892,prebežniki,"
					4. oktober 2018 ob 17:53
					Marseille/Rim - MMC RTV SLO, STA","
K. T.
","Aquarius vplul v Marseille, pod čigavo zastavo bo plul v prihodnje, ni jasno","Ladja Aquarius, ki rešuje prebežnike v osrednjem delu Sredozemskega morja, je vplula v Marseille, njena nadaljnja usoda pa zaradi vse večjega nasprotovanja evropskih vlad do reševalnih operacij nevladnih organizacij ostaja negotova. 
Druge humanitarne organizacije so medtem v osrednji del Sredozemskega morja poslale že nove reševalne ladje. Nemška nevladna organizacija Sea-Watch je tako sporočila, da so v osrednji del Sredozemskega morja napotile 37 metrov dolgo MareJonio, ki pluje pod italijansko zastavo, nadzorovala pa bo prebežniško pot med Libijo in Italijo.
Na tem območju Sredozemskega morja se je sicer po zaostritvi politike Italije, ki je prepovedala vplutje ladij v italijanska pristanišča, število ladij precej zmanjšalo, po najnovejših informacijah pa se to spreminja. Španska organizacija Proactiva Open Arms je tako v soboto sporočila, da bodo njene ladje obnovile reševalne operacije, v Sredozemsko morje se je tako že vrnila njena ladja Astral. 
Aquarius, ladja francoske organizacije SOS Meditarranee, je pred kratkim rešil 58 prebežnikov blizu libijske obale, po večdnevnem čakanju na morju – sprva jih ni želela sprejeta nobena država – pa jih je potem sprejelo več držav članic EU-ja. 
Panama je sprožila postopek za odvzem registracijeTežava za delovanje Aquariusa predstavlja tudi objava Paname, ki je pred dnevi sporočila, da je sprožila postopek za odvzem registracije Aquariusu, zaradi česar ladja ne bo več mogla pluti, razen če se bo lahko registrirala v kaki drugi državi. SOS Mediterranee je danes izrazila upanje, da si bo Panama premislila, in evropske države pozvala, naj ji omogočijo nadaljevanje reševanja. V humanitarni organizaciji so v soboto pozvali k protestom v Franciji in drugod po Evropi, Italiji pa očitajo, da pritiska na države, da ne bi registrirale Aquariusa. Italijanski notranji minister Matteo Salvini je te navedbe že zanikal. Je pa, kot je razvidno iz sporočila tiskovnega predstavnika francoske vlade, jasno, da Aquarius ne bo plul pod francosko zastavo. Benjamin Griveaux je poudaril, da zastopajo jasno stališče, da so za meje pristojne države in nihče drug. 
Podatki Mednarodne organizacije za migracije kažejo, da je na nevarni poti čez osrednji del Sredozemskega morja letos umrlo že 1.260 prebežnikov, kar je veliko več kot v enakem obdobju lani – glede na to, da je število ljudi, ki skušajo doseči Evropo, trikrat manjše.
"
http://www.rtvslo.si/svet/evropa/34-prebeznikov-umrlo-pri-obali-maroka-pristojnim-sluzbam-ocitajo-zapoznelo-ukrepanje/467772,prebežniki,"
					3. oktober 2018 ob 17:02
					Rabat - MMC RTV SLO, Reuters, STA","
J. R.
",34 prebežnikov umrlo pri obali Maroka. Pristojnim službam očitajo zapoznelo ukrepanje.,"V nesreči čolna s prebežniki pri maroški obali je v torek umrlo najmanj 34 ljudi. Reševalne službe so rešile 26 ljudi, vendar jim španski nevladniki očitajo, da so za ukrepanje porabili kar 24 ur.
""Čoln je s 60 ljudmi na krovu izplul v nedeljo. Vsaj 34 ljudi se je utopilo, videti pa je, da je preživelo 26 ljudi,"" je sporočila Mednarodna organizacija za migracije (IOM). Podatek so dobili od maroške mornarice in španske nevladne organizacije Caminando Fronteras (Hodeče meje), je dodal tiskovni predstavnik IOM-a Joel Millman.
V ponedeljek zjutraj je z ustanoviteljico Caminando Fronterasa kontaktirala španska obalna straža, saj niso razumeli kapitana plovila. ""Klicali so na pomoč, ker je bil njihov napihljivi čoln poškodovan,"" je nato za Reuters dejala ustanoviteljica organizacije Helena Maleno.
""Klicali so na pomoč zadnjih 24 ur, vendar smo jih pustili umreti počasi,"" je v torek zapisala na Twitterju in okrivila tako Španijo kot Maroko, ki po njenem mnenju močno sodelujeta pri razbijanju mrež tihotapcev ljudi, vendar ne storita dovolj za reševanje življenj na morju.
Maroško notranje ministrstvo navaja nižje številke, po njihovih podatkih je umrlo 11 ljudi, rešenih pa naj bi bilo 31. Vsi potniki na krovu so iz podsaharske Afrike, organizator nevarnega prečkanja Sredozemskega morja pa je Malijec, je še sporočilo maroško ministrstvo.
Maroko zavrača centre za prebežnikeMaroko je medtem znova zavrnil načrt Evropske unije za begunske centre v tej državi. Maroški zunanji minister Naser Bourita je spet poudaril, da Maroko ni pripravljen nuditi ozemlja za vzpostavitev t. i. regionalnih platform za izkrcavanje prebežnikov, ki jih v več državah Severne Afrike načrtuje EU. ""Maroko je splošno proti vsem oblikam centrov,"" je dejal za današnji izvod nemškega časnika Die Welt.
""Preveč preprosto je reči, da je to priložnost za Maroko,"" je v pisnem odgovoru na vprašanje časnika odgovoril Bourita. Zapisal je še, da so tovrstni centri ""kontraproduktivni"", in dodal, da denarne ponudbe ne bodo spremenile njegovega mišljenja. ""To je ključen del naše migrantske politike in nacionalne suverenosti,"" je še zapisal.
Evropska unija je konec junija na vrhu sklenila dogovor o vzpostavitvi prebežniških centrov zunaj Unije. Med primerne kandidate so poleg Maroka uvrstili tudi Tunizijo, Alžirijo, Libijo in Egipt, vendar te države do zdaj še niso privolile v tovrstno sodelovanje.
Največ prečkanj med Marokom in ŠpanijoV zadnjem času prebežniki na poti iz Afrike v Evropo Sredozemsko morje najpogosteje poskusijo prečkati med Marokom in Španijo, poroča Al Džazira. Do 10. septembra letos je 34.994 ljudi opravilo nevarno potovanje. Morje je med Libijo in Italijo prečkalo 20.210 prebežnikov, med Turčijo in Grčijo pa 20.827 prebežnikov.
"
http://www.rtvslo.si/svet/evropa/reseni-prebezniki-z-ladje-aquarius-2-so-se-izkrcali-na-malti/467438,prebežniki,"
					30. september 2018 ob 14:53
					Valletta - MMC RTV SLO, STA","
K. Št.
",Rešeni prebežniki z ladje Aquarius 2 so se izkrcali na Malti,"Prebežnike z ladje Aquarius 2 so po več dneh le premestili na ladjo malteške obalne straže, kjer jih bodo z Malte z letali prepeljali v države, ki so jim obljubile zatočišče.
58 prebežnikov, med njimi 18 otrok in 17 žensk, so skupaj s psičko pred obalo Libije rešili med 20. in 23. septembrom, a se je znova zataknilo, kje bi lahko ladja pristala. Francija, Španija, Nemčija in Portugalska so privolile, da bodo sprejele prebežnike, Malta pa se je strinjala, da pomaga pri njihovi premestitvi.
Ladja, ki jo upravljata nevladni organizaciji SOS Mediterranee in Zdravniki brez meja, je že od torka čakala v mednarodnih vodah v bližini Malte, a se je premestitev prebežnikov zaradi slabega vremena zavlekla.
Aquarius 2 je še zadnja reševalna ladja nevladnih organizacij, ki je dejavna v Sredozemskem morju, potem ko je Italija prepovedala vplutje zasebnih ladij z rešenimi prebežniki. Španska nevladna organizacija Proactiva Open Arms pa je v soboto po Twitterju sporočila, da se bo znova podala v Sredozemsko morje, kjer bo reševala prebežnike med Italijo in Libijo.
Panama želi ladjo izbrisati iz svojega registraAquarius 2 bo po izkrcanju ljudi, rešenih ob libijski obali, odplul proti pristanišču v Marseillu v Franciji, kjer bodo uredili njegov status. Panama je namreč pred dnevi sprožila postopek za izbris ladje iz svojega ladijskega registra. Kot so pojasnili, obstajajo navedbe, da je ladja kršila mednarodne pravne predpise v povezavi s prebežniki. Na potezo so se človekoljubne organizacije odzvale z ogorčenjem in pozvale članice Evropske unije, naj ukrepajo.
Italijanski notranji minister Matteo Salvini zanika, da se je Panama za začetek postopka o izbrisu odločila zaradi pritiskov Italije. Salvini namreč vse od nastopa nove italijanske vlade junija letos zagovarja ničelno toleranco do prebežnikov, ki skušajo s čolni doseči italijansko obalo. Italijanska desna populistična vlada je v ponedeljek tudi soglasno sprejela predlog nove strožje zakonodaje za boj proti nezakonitim migracijam, ki bo med drugim omogočil hitrejši izgon prosilcev za azil in lažji odvzem italijanskega državljanstva prebežnikom.
"
http://www.rtvslo.si/kultura/razstave/priseljenstvo-policijsko-nasilje-identiteta-spola-najbolj-politicna-turnerjeva-razstava-doslej/467062,prebežniki,"
					26. september 2018 ob 15:03
					London - MMC RTV SLO, STA","
A. J.
","Priseljenstvo, policijsko nasilje, identiteta spola - najbolj politična Turnerjeva razstava doslej","V galeriji Tate je tradicionalna vsakoletna razstava nominirancev za Turnerjevo nagrado. Letošnja postavitev je prva, ki vključuje izključno videoposnetke – obenem pa je to najbolj politična razstava Turnerjevih finalistov v zgodovini.
Za Turnerjevo nagrado so nominirani umetniki, ki se ukvarjajo s perečimi političnimi in družbenimi vprašanji današnjega časa. Filmi načenjajo teme, kot so policijsko nasilje, rasizem, priseljenstvo, zlorabe človekovih pravic in identiteta spola.
Štirje nominirani umetniki se ukvarjajo z resnimi in političnimi temami, a za kanec humorja je še vedno prostor, je na predstavitvi poudaril direktor galerije Alex Farquharson, pri tem pa izpostavil film Tripoli Cancelled, ki ga predstavlja Naeem Mohaiemen. Zgodba spremlja vsakodnevno rutino moškega, ki desetletje preživi na zapuščenem letališču. Po besedah direktorja Tate Britaina prikazuje ""noro kafkovsko birokratsko nočno moro, ki je smešna in absurdna"".
Žirija je ob razglasitvi nominirancev v aprilu zapisala, da v Londonu rojeni Mohaiemen, ki je odraščal v Bangladešu, ustvarja filme, ki prek turbulentnih obdobij zgodovine raziskujejo zapuščino kolonializma, narodno identiteto, levo usmerjene politike in migracije.
Arhitekturni ""forenziki"" o trpljenju beduinov v IzraeluZa nagrado je nominirana tudi skupina, ki ne postavlja pod vprašaj le, kaj vse je lahko umetnost, ampak tudi, kdo vse je lahko umetnik. To je raziskovalna skupina Forensic Architecture, usidrana na Univerzi v Londonu, ki združuje arhitekte, filmarje, arheologe, preiskovalne novinarje, odvetnike in znanstvenike v raziskovanju mednarodnega kriminala in krivic.
Skupina je na ogled postavila svoje raziskovalno delo beduinskega vprašanja v pokrajini Naqab (hebrejsko Negev) na jugu Izraela, kjer so beduini žrtve sistematične diskriminacije države. Opozorili bodo na dogodke z dne 18. januarja 2017, ko so policisti poskušali izprazniti neznano vas v pokrajini in pri tem ubili dva človeka.
Forensic Architecture je leta 2011 ustanovil izraelski aktivist in arhitekt Eyal Weizman. Organizacija je med drugim v 3D-tehniki poustvarila zloglasni vojaški zapor Saydnaya, ki leži 25 kilometrov severno od Damaska in ga uporablja režim Bašarja Al Asada. Pred leti so rekonstruirali tudi bombni napad na Gazo, gvatemalski genocid nad skupnostjo Ixil iz obdobja 1978–1984 in iz leta 2011 potopitev čolna v Sredozemskem morju s 63 prebežniki na krovu.
Med nominiranci sta še Škotinja Charlotte Prodger in Londončan novozelandskih korenin Luke Willis Thompson.
Charlotte Prodger, ki živi in dela v Glasgowu, je nominirana za videa, v katerih po besedah žirije raziskuje ""identitetno politiko, zlasti s queerperspektive"".
Thompson pa je žirijo prepričal z nemim črno-belim filmskim portretom Diamond Reynolds. Tako je ime zaročenki Philanda Castila, ki ga je julija 2016 med vožnjo ustavil policist in nanj začel streljati. Takoj po streljanju, v katerem je Castile umrl, je posnela dogajanje in ga v živo prenašala na Facebooku.
Turnerjeva nagrada, poimenovana po angleškem slikarju J. M. W. Turnerju, je namenjena britanskim umetnikom za najboljšo predstavitev ali izstopajočo razstavo v zadnjem letu. Zmagovalec prejme 25.000 funtov, drugi nominiranci pa vsak po 5.000 funtov.
Razstava Turnerjevih nominirancev bo na ogled do 6. januarja, letošnji zmagovalec pa bo znan 4. decembra.
"
http://www.rtvslo.si/svet/evropa/prebeznike-z-ladje-aquarius-2-bodo-sprejele-francija-spanija-nemcija-in-portugalska/466911,prebežniki,"
					25. september 2018 ob 10:41,zadnji poseg: 25. september 2018 ob 20:26
					Pariz - MMC RTV SLO, Reuters","
A. P. J., J. R.
","Prebežnike z ladje Aquarius 2 bodo sprejele Francija, Španija, Nemčija in Portugalska","58 prebežnikov z ladje Aquarius 2 bodo najprej prepeljali na Malto, nato pa jih bo 18 sprejela Francija, po 15 Nemčija in Španija ter deset Portugalska.
Najprej bodo prebežnike, med njimi 17 žensk in 18 otrok, v mednarodnih vodah izkrcali na patruljni čoln in prepeljali na Malto, od koder jih bodo poslali v omenjene štiri države Evropske unije. ""Operacija bo izvedena takoj, ko bo to logistično izvedljivo,"" je sporočila malteška vlada.
""Malta in Francija sta ponovno združili moči za reševanje migrantskega zastoja. S predsednikom Emmanuelom Macronom in drugimi voditelji želimo pokazati, da je večstranski pristop mogoč,"" je tvitnil malteški premier Joseph Muscat.
Francija je predtem zavrnila možnost, da bi rešene prebežnike prepeljali v pristanišče v francoskem Marseillu. Finančni minister Bruno le Maire je sporočil, da se morajo ladje po evropskem pomorskem pravu zasidrati v najbližjem pristanišču glede na svoj položaj in da Marseille temu merilu ne ustreza. Acquarius 2 trenutno stoji ob malteški obali.
Panama želi ladjo izbrisati iz svojega registraAquarius 2 bo po izkrcanju ljudi, rešenih ob libijski obali, odplul proti pristanišču v Marseillu v Franciji, kjer bodo uredili njegov status. Panama je namreč pred dnevi sprožila postopek za izbris ladje iz svojega ladijskega registra. Kot so pojasnili, obstajajo navedbe, da je ladja kršila mednarodne pravne predpise v povezavi s prebežniki. Na potezo so se človekoljubne organizacije odzvale z ogorčenjem in pozvale članice Evropske unije, naj ukrepajo.
Italijanski notranji minister Matteo Salvini zanika, da se je Panama za začetek postopka o izbrisu odločila zaradi pritiskov Italije. Salvini namreč vse od nastopa nove italijanske vlade junija letos zagovarja ničelno toleranco do prebežnikov, ki skušajo s čolni doseči italijansko obalo.
Italijanska desna populistična vlada je v ponedeljek tudi soglasno sprejela predlog nove, strožje zakonodaje za boj proti nezakonitim migracijam, ki bo med drugim omogočil hitrejši izgon prosilcev za azil in lažji odvzem italijanskega državljanstva prebežnikom.
V prvem letošnjem četrtletju je Italija po podatkih raziskovalnega centra za migracije Fondazione ISMU obravnavala 23.000 prošenj za azil. Od tega so jih 61 odstotkov zavrnili, 21 odstotkom prosilcev so dali humanitarno zaščito, status begunca pa šestim odstotkom.
"
http://www.rtvslo.si/svet/evropa/sarajevo-policija-med-operativno-akcijo-prebeznikov-odkrila-orozje/466832,prebežniki,"
					24. september 2018 ob 12:57
					Banjaluka - MMC RTV SLO, STA","
K. Št.
",Sarajevo: policija med operativno akcijo prebežnikov odkrila orožje,"Sarajevska policija je med operacijo v nedeljo zvečer aretirala prebežnika, državljana Alžirije in Sirije, ki sta poskušala pobegniti. Med preiskavo stanovanja so odkrili orožje.
Policija je po poročanju hrvaške tiskovne agencije Hina potrdila, da so med preiskavo stanovanja, v katerem so bivali prebežniki, in sosednjega prostora odkrili orožje: puško, štiri pištole, dušilec ter več sto nabojev različnih velikosti.
Del orožja je bil po neuradnih informacijah skrit v stanovanju, določena količina pa zakopana ali odvržena.
Prebežniki ne želijo ostatiMinister za varnost BiH-a Dragan Mektić je v Banjaluki dejal, da se je število nezakonitih prebežnikov v BiH-u ""bistveno zmanjšalo"". Dodal je, da večina tistih, ki pridejo, ne želi ostati.
Po njegovih navedbah so v BiH-u do zdaj evidentirali 14.969 prebežnikov, med katerimi jih je prošnjo za azil vložilo 399.
"
http://www.rtvslo.si/svet/evropa/kdo-se-zeli-znebiti-resevalne-ladje-aquarius-panama-sprozila-njen-izbris-iz-registra/466821,prebežniki,"
					24. september 2018 ob 11:47,zadnji poseg: 24. september 2018 ob 12:17
					Rim,Pariz - MMC RTV SLO, Reuters, STA","
K. Št.
","Kdo se želi ""znebiti"" reševalne ladje Aquarius? Panama sprožila njen izbris iz registra.","Panama je sprožila postopek za odvzem registracije edini preostali nevladni reševalni ladji Aquarius 2, ki sodeluje pri reševanju prebežnikov iz Sredozemskega morja. 
""Napoved obsoja na stotine moških, žensk in otrok, ki se v obupu poskušajo zateči na varno, na grob v morju,"" so zapisali na Twitterju Zdravniki brez meja. Organizacija SOS Mediterranea, ki upravlja ladjo, sumi, da za ukrepom stoji italijanska politika, zato je vlade držav članic Evropske unije že pozvala, naj posredujejo v korist Aquariusa, poroča nemška tiskovna agencija DPA.
Aquarius 2 je še v nedeljo pred obalo Libije iz Sredozemskega morja rešila več prebežnikov, za zdaj ni znano, kam jih bo lahko odpeljala.
Zahteva po izbrisu ladje iz registraPristojne panamske oblasti so konec prejšnjega tedna sprožile postopek za izbris ladje Aquarius 2, nekoč imenovane Aquarius, iz panamskega ladijskega registra. Kot so pojasnili v Panami, obstajajo navedbe, da je ladja kršila mednarodne pravne predpise v povezavi s prebežniki.
Najpomembnejše pritožbe so prišle od italijanskih oblasti, ki navajajo, da se je kapitan ladje upiral, da bi prebežnike odpeljal tja, od koder so prišli. Italijanski notranji minister Matteo Salvini je zanikal, da naj bi Italija pritiskala na Panamo. Kot je znano, Salvini vse od nastopa nove italijanske vlade junija letos vodi politiko ničelne tolerance do prebežnikov, ki želijo s čolni nezakonito doseči italijansko obalo, in si prizadeva kazensko ovadbo vseh tistih, ki prispevajo k nezakonitim migracijam. Salvini sicer zanika, da bi kakor koli pritiskal na Panamo. ""Ne poznam niti njene klicne številke,"" je dejal.
Ladja Aquarius zanetila diplomatski sporLadja Aquarius 2 je bila jedro spora letos poleti, ko se je med Italijo in Francijo zanetil diplomatski spor, saj je Italija zavrnila omenjeno ladjo z rešenimi prebežniki, nato pa še Malta – državi druga drugo obtožujeta, da ne dosegata svojih humanitarnih zavez in zavez v okviru EU-ja.
V prepir je posegla Španija, ki je dejala, da bo ladji Aquarius dovolila vplutje. Francija, ki je medtem Rim razjezila z izjavo, da je odločitev o zavrnitvi ladje neodgovorna, je nato ponudila sprejetje prebežnikov, ki izpolnjujejo pogoje za dodelitev azila. Ponudbo Pariza o prevzemu prebežnikov so prevzele še Nemčija, Luksemburg in Portugalska.
"
http://www.rtvslo.si/svet/afrika/trumpovo-idejo-o-zidu-v-sahari-ze-udejanjil-maroko/466685,prebežniki,"
					22. september 2018 ob 11:50
					Elajun - MMC RTV SLO","
B. V.
",Trumpovo idejo o zidu v Sahari že udejanjil Maroko,"Po nedavnem predlogu ameriškega predsednika Donalda Trumpa Španiji, naj zgradi zid v saharski puščavi, mediji spominjajo, da je Maroko zid v Sahari že postavil, in sicer okoli ozemlja Zahodne Sahare pod njegovo zasedbo.
Maroko je po zasedbi ozemlja Zahodne Sahare v sedemdesetih letih 20. stoletja in v vojni z zahodnosaharskim osvobodilnim gibanjem Polisario zahodni del zasedenega ozemlja ob Atlantskem oceanu, bogat s surovinami, obdal z 2.700 kilometrov dolgim zidom v obliki ogromnega peščenega nasipa, ob katerem je postavil več milijonov min.
Namen zidu, na katerem je razporejenih več kot 100.000 maroških vojakov, je Zahodnosaharcem na osvobojenem vzhodnem delu Zahodne Sahare in v begunskih taboriščih na jugozahodu Alžirije onemogočiti dostop do zasedenega ozemlja, kjer so naravna bogastva (med drugim fosfati, ribe, uran), ki jih izkorišča Maroko.
Poglejte: 
INTERAKTIVNO: 40 let trpljenja in hrepenenja po samostojni Zahodni Sahari
""Ko Trump pravi, da bi morali zgraditi zid v Sahari, poglejte učinek zidu v Zahodni Sahari,"" je po poročanju Guardiana dejal pravni zastopnik gibanja Polisario Manuel Devers, ki poudarja, da predstavlja minsko polje ob zidu eno od najhuje z minami onesnaženih območij na svetu.
""Severna Afrika ne potrebuje zidu, potrebuje konec okupacije Zahodne Sahare. Ni potreben zid, ampak gospodarski razvoj,"" je še dejal Devers.
Evropske države si prizadevajo iznajti načine, kako afriškim prebežnikom preprečiti, da bi dosegli meje EU-ja. Številni prebežniki prihajajo iz podsaharske Afrike in se skušajo do Evrope prebiti čez puščavo.
Italija se je lani dogovorila z milicami na libijsko-nigerski meji glede ustavljanja nezakonitih prehodov meje. Guardian navaja strokovnjaka za vprašanja varnosti in migracij ter območja Sahel z Univerze v Ottawi Phillippa Frowda, ki je dejal, da v nasprotju z milicami, ki jih motivira finančna korist in so proaktivne, se zid ne uporablja za odvračanje.
Zid, kot ga predlaga Trump, bi moral prečkati najmanj pet držav in zelo pomembne trgovske poti, je dodal Frowd, ki opozarja, da Trump zanemarja tesne vezi med severom in jugom Afrike.
V begunskih taboriščih na jugozahodu Alžirije zaradi maroške zasedbe Zahodne Sahare že več kot 40 let živijo zahodnosaharski begunci. Taborišča naj bi bila začasna rešitev, postala pa so dom za več generacij. Oglejte si tamkajšnje razmere.

"
http://www.rtvslo.si/evropska-unija/grcija-premesca-prebeznike-iz-prenatrpanega-taborisca-na-lezbosu/466383,prebežniki,"
					19. september 2018 ob 13:04
					Lezbos - MMC RTV SLO","
K. Št.
",Grčija premešča prebežnike iz prenatrpanega taborišča na Lezbosu,"Grške oblasti bodo preselile okoli 2.000 prosilcev za azil iz begunskega taborišča Moria, v katerem je nastanjenih 9.000 ljudi, kar je trikrat več od njegovih prvotnih zmogljivosti.
Skupine za človekove pravice že dlje opozarjajo na nevzdržne razmere v taborišču, pristojne oblasti pa so se zdaj odzvale z ukrepom, da bodo 2.000 prosilcev za azil nastanile na celini, poroča Al Džazira.
""Stanje v Morii je resnično težko, na koncu zmogljivosti,"" je dejal vladni predstavnik Dimitris Tzanakopulos. Kot poroča BBC, iz begunskega taborišča uhajajo odplake, zaradi česar lokalne oblasti celo grozijo z zaprtjem. Iz Morie so že čez poletje preselili 3.000 ljudi, dodatnih 700 prejšnji teden, do konca septembra pa jih bodo preselili še 2.000.
Samopoškodbe in poskusi samomorovZdravniki brez meja so pozvali k nujni evakuaciji ranljivejših skupin in njihovi nastanitvi na kopnem oziroma ustrezni preselitvi v druge države EU-ja, pri čemer navajajo več poskusov samomorov in samopoškodb med otroki, kot tudi vedno več primerov spolnih napadov.
Na grške otoke pa še vedno prihajajo novi prebežniki, samo med petkom in soboto jih je obalo Lezbosa doseglo 600.
EU in Turčija sta leta 2016 sklenila dogovor o ustavitvi prihoda prebežnikov v Evropo, tisti, ki prispejo na grške otoke, jih zadržijo v pripornih taboriščih in jih v primeru neodobritve prošnje za azil vračajo v Turčijo. Zaradi množičnih prošenj za azil, ki jih pristojne oblasti ne preučijo dovolj hitro, so postala begunska taborišča na grškem otoku prenatrpana.
"
http://www.rtvslo.si/evropska-unija/kurz-in-conte-poudarila-nujnost-krepitve-nadzora-na-mejah-eu-ja/466329,prebežniki,"
					18. september 2018 ob 20:56
					Rim - MMC RTV SLO, STA","
B. V.
",Kurz in Conte poudarila nujnost krepitve nadzora na mejah EU-ja,"Avstrijski kancler Sebastian Kurz in italijanski premier Giuseppe Conte sta se na srečanju strinjala o migracijski politiki v EU-ju. Podpirata krepitev nadzora na zunanjih mejah Unije.
Kurz je obiskal Rim, kjer je sklenil turnejo po več državah pred bližnjim neformalnim vrhom EU-ja v Salzburgu, v okviru katere je poleg Rima obiskal še Kairo, Berlin in Pariz.
Kurz in Conte sta po pogovorih poudarila nujnost krepitve evropske mejne in obalne straže, naslednice oziroma nadgradnje agencije za meje Frontex. Reforma Frontexa bo tudi ena izmed tem vrha v Salzburgu, članice pa imajo glede nje različna stališča, še posebej kar zadeva predlagano krepitev mandata za delovanje v članicah in kadrovsko oziroma finančno krepitev.
Avstrijski kancler je v Rimu poudaril, da si morajo voditelji EU-ja na vrhu v Salzburgu prizadevati za skupno evropsko rešitev na področju politike priseljevanja. ""Če nočemo še enega primera Dicotti, potrebujemo enoten evropski odgovor na migrantsko krizo,"" pa je poudaril Conte, pri čemer je spomnil na ladjo z rešenimi prebežniki, ki je bila avgusta več dni ujeta na morju, ker Italija ni dovolila izkrcanja ljudi na krovu.
Kurz in Conte sta se strinjala, da je junijski vrh EU-ja v Bruslju ponudil novo perspektivo glede migracijske politike. Conte se je pri tem zavzel za več vlaganj v afriške države, od koder prihajajo prebežniki ali pa jih prečkajo na poti v Evropo.
Conte je ob tem znova pozval k spremembi evropske misije Sophia. V Rimu predlagajo, da bi se pri sprejemanju prebežnikov, rešenih v okviru te misije, izmenjevala različna evropska pristanišča v Sredozemlju. Italijanski premier naj bi več predlogov svoje države v povezavi z migracijami predstavil tudi v Salzburgu.
Voditelja proti ""trdemu brexitu""Tam bodo voditelji Unije govorili tudi o brexitu. Italijanski premier in avstrijski kancler sta se strinjala, da je treba storiti vse, da bi se izognili t. i. trdemu brexitu. ""Meniva, da mora sedemindvajseterica zastopati enotno stališče in doseči dogovor z Veliko Britanijo,"" je poudaril Kurz.
Kurz in Conte sta govorila tudi o dvojnem državljanstvu za Južne Tirolce, za katerega si na Dunaju prizadevajo, ker da je taka želja številnih prebivalcev Južne Tirolske, v Rimu pa mu odločno nasprotujejo. Stališč tudi tokrat nista zbližala.
"
http://www.rtvslo.si/kolumne/kdo-vse-bo-po-sarcevem-imenovanju-crnceca-postal-groznja/466095,prebežniki,"
					16. september 2018 ob 17:06
					Ljubljana - MMC RTV SLO","
Boris Vasev, MMC
",Kdo vse bo po Šarčevem imenovanju Črnčeca postal grožnja?,"Kako bo ""strokovnost"" Damirja Črnčeca vplivala na usmeritev vlade Marjana Šarca na varnostnem področju? Bodo ob prebežnikih grožnja in nevarnost, celo ""rak"", tudi sindikalisti, socialdemokrati, muslimanski državljani in državljanke, nevladne organizacije?
Kako si razložiti odločitev predsednika vlade Marjana Šarca, da med svoje najtesnejše sodelavce imenuje Damirja Črnčeca? Gre za sporočilo Levici, da se z njo ne bo usklajeval glede nacionalne varnosti in migracij? Je to nekakšno sporočilo Janezu Janši, ki je bil pred leti s Črnčecem tesno povezan, ali morda zadovoljevanje NSi-ja, ki z novim državnim sekretarjem v premierjevem kabinetu deli poglede na obrambno-varnostni sistem? Želi Šarec pridobiti naklonjenost bolj sovražno nastrojene desnice ali pa Črnčeca res dojema zgolj kot strokovnjaka?
Vse te špekulacije in še nešteto drugih pa pravzaprav nimajo vrednosti, saj je izhodiščna napaka že v tem, da se išče premierjev motiv za imenovanje takšnega človeka v svoj kabinet. Vprašanje rasizma namreč ni prostor za politična preigravanja. Edina sprejemljiva reakcija na imenovanje rasistov na kakršno koli funkcijo v družbi, še posebej visoko politično, je lahko le kategorično nasprotovanje in temeljito preizpraševanje primernosti kogar koli, ki takšno imenovanje predlaga.
Kje je bil Šarec zadnja leta?Postavlja se vprašanje, kje je bil Šarec zadnja leta, katere medije je spremljal, s kom se je pogovarjal, kaj je videl okoli sebe. Je opazil porast skrajne desnice tako v Evropi kot Sloveniji? Je na spletu zaznal sovraštvo, ki si ga v nasprotju s slovensko politično skrajno desnico tako odkrito ne bi privoščili niti avstrijski svobodnjaki kot proizvod nekdanjih nacistov ali islamofobna Alternativa za Nemčijo? Je začutil vsesplošno razvrednotenje besed, idej, konceptov, ki ga z instrumentaliziranim in intelektualno skrajno nepoštenim sklicevanjem na svobodo govora izvajajo platforme s podobo medija, v katerih je ravno Črnčec bodisi avtor bodisi gost? Je videl vsaj protipriseljenske shode po Sloveniji, kjer se rasizem s takšno lahkoto obleče v slovensko zastavo in ogrne v lažno skrb za varnost?
Če je zaznal vsaj delček vsega tega, bi proti tem pojavom napovedal boj, ne pa zaposlil človeka, ki prebežnike označuje za ""migrantske arabske horde"", ""rak"", ""invazijske okupatorje"" in ""invazijsko drhal"". ""Okužili so nas z rakom, zasejali so rakaste celice po celotni Evropi. Kaj drugega je to kot uvoz milijonov neizobraženih mladih moških, ki ne spoštujejo ničesar, na čemer temelji naša družba. Moških, v čigar kulturi je, da ne spoštujejo žena. Moških, ki niso navajeni delati,"" je v Reporterju, ki tovrstnemu rasizmu rad ponudi prostor za objavo, lani zapisal Črnčec, ki zdaj kot državni sekretar uživa premierjevo zaupanje.
Sovraži široko, a najbolj srčno sovraži islamŠirjenja sovraštva Črnčec ni omejil na izbrane ""medije"". Na družbenem omrežju Twitter je za prebežnike, za katere uporablja izraz ""nezakoniti migranti"", zapisal, da so ""organizirani nasilni kriminalci, s seboj prinašajo neznane viroze, garje in podobne bolezni"". Za Amnesty International je zapisal, da gre za ""multikulti plačance"", Pravno-informacijskemu centru, nevladni organizaciji, ki se ukvarja tudi s pomočjo prosilcem za azil, pa je po njegovih besedah ""za začetek potrebno takoj ukiniti vse financiranje iz javnih sredstev"". Če je to le za začetek, kdo ve, česa si novi državni sekretar želi v naslednjem koraku. Ukiniti kar nevladne organizacije, morda kaj radikalnejšega?
Prav tako ni omejen domet njegovih fantastičnih poskusov diskvalifikacije. Tako je ""levičarje, komuniste, socialiste in socialdemokrate"" označil za ""uničevalce in nazadnjake"", za sindikat vzgoje in izobraževanja pa je zapisal, da izvaja ""skrajni džihadizem"" kot t. i. Islamska država. A vendarle je pri izključevanju in žalitvah najbolj srčen, ko gre za muslimane in islam. Džamijo v Ljubljani je označil za ""katarsko vojašnico"", uporablja izraze, kot so ""islamizacija"" in ""arabizacija"" Evrope in Slovenije, videoposnetek nekega muslimana, ki (domnevno na Bledu) v tišini moli na ulici ob neki hiši pa je julija letos (le dva meseca pred imenovanjem v Šarčev kabinet) pospremil z zapisom: ""Tako se začne napad na demokracijo in naše človekove pravice,... Policija je dolžna ukrepati po uradni dolžnosti, to je motenje, kaljenje javnega reda in miru!""
Šarčevo sporočilo tarčam rasizma, ustavi, zakonomRasizem Črnčeca je torej vsem na očeh, zato se postavlja vprašanje, kaj premier Šarec z njegovim imenovanjem sporoča slovenskim državljanom in državljankam, predvsem tistim islamske veroizpovedi. Kako naj desettisoče muslimanov v Sloveniji gleda na vlado, ki jo vodi nekdo, ki z odprtimi rokami sprejme najbolj odkritega islamofoba? Kakšne občutke do vlade naj imajo državljani srbskega rodu, če v kabinetu premierja dela človek, ki pravi, da je ""v božičnem času naša Ljubljana videti kot poturčena prestolnica, kjer so glavne zvezde trubači""? Kakšno zaupanje imajo lahko v Šarčevo presojo levo usmerjeno prebivalci, sindikalisti, člani nevladnih organizacij, begunci?
Javno dostopni zapisi Črnčeca, še posebej glede islama, predstavljajo kršitev več členov slovenske ustave. Konkretno 7. člena, ki pravi, da je delovanje verskih skupnosti svobodno, 14. člena, po katerem so v Sloveniji ""vsakomur zagotovljene enake človekove pravice in temeljne svoboščine, ne glede na narodnost, raso, spol, jezik, vero, politično ali drugo prepričanje"", 41. člena, ki pravi, da je ""izpovedovanje vere in drugih opredelitev v zasebnem in javnem življenju svobodno"" ter 63. člena, ki določa, da je ""protiustavno vsakršno spodbujanje k narodni, rasni, verski ali drugi neenakopravnosti ter razpihovanje narodnega, rasnega, verskega ali drugega sovraštva in nestrpnosti"".
Kljub sramotnemu pomanjkanju tovrstnih pregonov ni odveč pomisliti tudi na 297. člen kazenskega zakonika, po katerem se ""javno spodbujanje ali razpihovanje sovraštva, nasilja ali nestrpnosti"", ki temelji med drugim na ""narodnostni, rasni, verski ali etnični pripadnosti"" ter ""družbenem položaju, političnem ali drugem prepričanju"", kaznuje z zaporom do dveh let, če sta recimo pri tem uporabljena ""zmerjanje ali žalitev"". Osnovna intelektualna poštenost narekuje priznanje, da za aplikacijo člena na izjave Črnčeca niso potrebne pravne akrobacije. Kakšen učinek bo tako imela Šarčeva odločitev tudi na zaupanje javnosti v vladavino prava?
Posmeh državljanom, ustavi, samemu sebiImenovanje Črnčeca na vplivni položaj državnega sekretarja v kabinetu predsednika vlade je torej Šarčev posmeh koalicijskim partnerjem, državljanom in nedržavljanom, ki jih Črnčec napada, ustavi, zakonom, samemu konceptu človekovih pravic, za konec pa se je Šarec posmehoval še sebi. Kako drugače označiti njegov odziv na številne kritike imenovanja, v katerem po zaposlitvi radikalnega nestrpneža zatrdi, da ""nestrpnosti ne tolerirajo"", nato pa z izjavo, da bo Črnčec, ""če bo še izražal takšna stališča, tisti hip odstavljen"", še povsem razvrednoti koncept odgovornosti za pretekla dejanja, in to s politično najbolj odgovornega položaja v državi. In kaj si lahko mislimo o Šarčevi presoji, če je moral že dan po imenovanju Črnčeca za svojega svetovalca na javni televiziji izjaviti, da njegove izjave obsoja?
V javnosti se je poleg ostrih kritik Šarčeve odločitve pojavila tudi vzporednica z dejanjem Boruta Pahorja, ki je kot premier leta 2008 v svoj kabinet presenetljivo zaposlil Dimitrija Rupla, s čimer je prav tako povzročil veliko nelagodja v javnosti. Pahor je takrat imenovanje branil s sklicevanjem na Ruplovo ""listnico, v kateri so telefonske številke vseh najpomembnejših zunanjih ministrov, predsednikov vlad in predsednikov držav na tem svetu"". Kontakte koga pa lahko Šarcu ponudi listnica Črnčeca? Premierja CasaPounda, ministra Pegide, predsednika Generacije identitete?
"
http://www.rtvslo.si/evropska-unija/avstrijski-minister-kickl-bi-prebeznikom-pravico-do-azila-preverjal-kar-na-ladjah/465968,prebežniki,"
					14. september 2018 ob 20:51
					Dunaj,Ženeva - MMC RTV SLO, STA","
K. Št.
",Avstrijski minister Kickl bi prebežnikom pravico do azila preverjal kar na ladjah,"Evropo je po kopnem letos doseglo sedemkrat več prebežnikov kot lani v enakem obdobju, še vedno pa jih največ prispe po morju, zato je avstrijski notranji minister Herbert Kickl predlagal, da se pravica do azila preveri kar na ladjah v Sredozemskem morju.
Mednarodna organizacija za migracije je v poročilu objavila, da je najpogostejša pot prebežnikov po kopnem v Evropo iz Turčije v Grčijo. Po tej poti je od januarja do začetka septembra prispelo okoli 12.000 ljudi, še 6.000 jih je vstopilo v španski enklavi Ceuta in Melilla na obali Severne Afrike.
Prihodi prebežnikov po kopnem so pogostejši tudi zaradi nekoliko nižjega števila prihodov prek Sredozemskega morja, potem ko je libijska obalna straža začela strože nadzorovati in ustavljati ladje s prebežniki. Še vedno pa je večina prebežnikov letos Evropo dosegla po morju, in sicer okoli 74.500. To je precej manj od 129.000, kolikor jih je prispelo v enakem obdobju lani.
Preverjanje na ladjahAvstrijski notranji minister Herbert Kickl se je na Dunaju med razpravo o azilnih centrih v Afriki zavzel, da bi upravičenost prebežnikov do azila preverjali že na ladjah, ki jih rešijo iz morja. Na ta način bi bile ladje tudi zasedene in jih ne bi mogli več uporabljati pri tihotapljenju ljudi, je dejal Kickl.
Kickl, ki prihaja iz vrst avstrijskih svobodnjakov, je to sporočil na skupni novinarski konferenci z italijanskim zunanjim ministrom Matteom Salvinijem ob robu konference EU-Afrika. Salvini se je od te ideje ogradil in dejal, da prebežnikov ne bi smeli nadzirati na ladjah, saj bi ""lahko prišlo do obtožb, da s tem osebe zadržujejo kot zapornike"".
Salvini: Ohranimo Italijo za ItalijaneJe pa zato Salvini dvignil prah na zasedanju notranjih ministrov EU-ja na Dunaju z izjavo, glede ""uvoza afriških sužnjev"", ki da bodo ""namesto Evropejcev rojevali otroke"". V posnetku, ki ga je objavil na svojem profilu na Facebooku, se je Salvini obregnil ob izjavo luksemburškega zunanjega ministra Jeana Asselborna, da Evropa zaradi demografskih sprememb in starajočega se prebivalstva potrebuje priseljence.
""Moje mnenje je popolnoma drugačno,"" je dejal Salvini, sicer glasen kritik migracijske politike EU-ja. Dejal je, da je kot član vlade plačan za to, da pomaga ustvarjati razmere, ki mlade spodbujajo, da imajo več otrok, ne pa, da bi spodbujal uvoz afriške mladine, ki bo zamenjala Evropejce. ""V Italiji menimo, da je nujno pomagati mladim, da imajo več otrok. Ne pa, da imamo nove sužnje, ki bodo nadomestili otroke, ki jih naši otroci ne rojevajo več,"" je dejal Salvini.

V videoposnetku je jasno videti Asselborna, ki je sedel nekaj sedežev stran od Salvinija in ogorčeno vzkliknil: ""To je šlo predaleč!"" Salvini se ni pustil motiti in je nadaljeval: ""Morda v Luksemburgu potrebujete več priseljencev, jaz pa raje vidim, da ohranimo Italijo za Italijane in da bomo ponovno imeli otroke."" Asselborn je, vidno razburjen, na tej točki Salvinija prekinil in dejal: ""V Luksemburgu, gospod, imamo več tisoč Italijanov! Prišli so kot migranti, delali v Luksemburgu, da ste vi v Italiji imeli več denarja za svoje otroke.""
"
http://www.rtvslo.si/slovenija/sarec-nestrpnosti-ne-toleriramo-ce-bo-crncec-ravnal-drugace-bo-odstavljen/465946,prebežniki,"
					14. september 2018 ob 16:37,zadnji poseg: 14. september 2018 ob 23:34
					Ljubljana - MMC RTV SLO, STA","
Sa. J., M. R.
","Šarec: Nestrpnosti ne toleriramo. Če bo Črnčec ravnal drugače, bo odstavljen.","Na četrtkovi prvi seji vlade je bil za državnega sekretarja za nacionalno varnost imenovan Damir Črnčec, njegovo imenovanje je razburilo del javnosti in politike, ki opozarja na njegove po njihovem mnenju ksenofobne, nestrpne in sovražne izjave.
Kot so sporočili iz LMŠ-ja, je premier Marjan Šarec Črnčeca imenoval na mesto državnega sekretarja za nacionalno varnost ""na podlagi njegovih izkušenj, saj gre za priznanega strokovnjaka tako na teoretičnem kot na praktičnem področju"".
Šarec je imenovanje Črnčeca podrobneje komentiral zvečer v oddaji Odmevi na TV Slovenija. ""Njegove izjave seveda obsojam in se z njimi ne strinjam, ampak imenoval sem ga kot strokovnjaka. Moram pa tukaj pred kamero povedati, da ne bo potem nesporazumov: v kolikor bo kakršno koli takšno dejanje, da bo izražal takšna stališča, kjer koli, bo tisti hip odstavljen. Moja politika (do migrantov, op. a.) ostaja takšna, kot je. Damir Črnčec ne bo vodil tovrstne politike, on je zaposlen v kabinetu. Politiko vodi vlada, kabinet vlade in seveda celotna vlada. Naša politika ostaja enaka – prizadevali si bomo za solidarnost in vse tisto, kar sem jaz govoril ali kar govori koalicija, da nestrpnosti ne toleriramo, bo veljalo tudi v bodoče. Črnčec je s tem seznanjen, in če bo ravnal drugače in v neskladju s tem, bo v tistem trenutku odstavljen,"" je povedal Šarec.
Dodal je še: ""Črnčeca sem imenoval, ker je strokovnjak za vprašanja nacionalne varnosti. Problematika na tem področju je široka, od Štajerske varde in nezakonitih postrojev naprej. Ko sem se spraševal, zakaj bom vodil vlado, ali zato, da bom nekaj naredil, ali zato, da bodo vsi zadovoljni z mano, sem se odločil, da bom zbral strokovnjake. Na obrambno-varnostnem področju imam dva strokovnjaka, Klemna Grošlja in Damirja Črnčeca. Oba sta nasprotne politične usmeritve, ampak če hočem kaj narediti, moram imeti strokovnjake."" 
Pred tem so iz LMŠ-ja sporočili, da se Šarec ne želi opredeljevati do preteklih objav oziroma stališč Črnčeca, od novoimenovanega državnega sekretarja pa pričakuje, da bo sledil politiki in usmeritvam te vlade. Po Šarčevem mnenju bodo pomembna dejanja in rezultati.
Šarec se bo prihodnji teden udeležil tudi neformalnega vrha voditeljev EU-ja o migracijah. Ob tem je dejal, da je bila Slovenija vedno konstruktivna članica EU-ja ""in soliranja višegrajske skupine nam niso blizu"". ""Naša zunanja politika mora biti usklajena in stabilna,"" je poudaril.
 Prvi mož Odbora 2014Črnčec je strokovnjak za varnostna vprašanja in nekdanji prvi mož Sove v času druge vlade predsednika SDS-a Janeza Janše. Civilnodružbeno se je angažiral tudi kot predsednik društva Evropska Slovenija in zatem kot prvi mož Odbora 2014, ki se je zavzemal za izpustitev Janše iz zapora po obsodbi v zadevi Patria.
Se je pa pozneje Črnčec pri Janši slabo zapisal, ko je med drugim ocenil, da je generacija iz Demosa izčrpana zaradi vojevanja nepoštenih četrtstoletnih bitk in da je čas, da svoje sposobnosti pokažejo nečaki. Kritičen je bil tudi do odziva SDS-a ob odhodu dolgoletne Janševe podpornice Vere Ban iz SDS-a in dejal, da je stranka, ki banalizira odhod svoje moralne avtoritete, očitno postala žrtev zgrešene samopodobe. V zadnjih letih pa je Črnčec dejaven tudi na družbenih omrežjih s svojimi ostrimi stališči do nezakonitih prebežnikov.
Koalicijske stranke so presenečeneČrnčec je eden izmed šestih državnih sekretarjev v kabinetu predsednika vlade, ki jih je vlada imenovala na seji neposredno po četrtkovi izvolitvi ministrske ekipe. O predlogu državnih sekretarjev so ministri glasovali v svežnju, v več koalicijskih strankah pa so pojasnili, da jih je predlog o imenovanju Črnčeca presenetil in da so bili z njim seznanjeni neposredno pred oziroma na sami seji vlade.
Koalicijske partnerice izbire Črnčeca ne želijo komentirati. V SD-ju so se odzvali le z besedami: ""Damir Črnčec je izbira Marjana Šarca, za katero smo izvedeli na prvi seji vlade.""
Levica: Šarec je ""prvič požrl besedo""Zgovornejši so bili v Levici, ki je s Šarčevo manjšinsko vlado sklenila dogovor o sodelovanju. Po mnenju vodje poslanske skupine Mateja T. Vatovca bi to ""nespametno potezo premierja povzel"" Črnčečev tvit, v katerem pravi, da so prebežniki nasilni kriminalci, ki s seboj prinašajo neznane viroze, garje in podobne bolezni. ""Mislim, da je to lahko dobra prispodoba tega, kaj Črnčec prinaša v kabinet predsednika vlade,"" je v izjavi za medije dejal Vatovec.
Glede na to, da se je Šarec ""postavil tudi kot branik netoleriranja sovražnega govora, hujskaštva in podobnih fenomenov"", je po Vatovčevih besedah imenovanje Črnčeca ""ravno nasprotje teh njegovih stališč"". Kot je poudaril, je Šarec s tem ""prvič požrl besedo"", to potezo pa vidi tudi kot ""neki resen zasuk v desno"".
Kot je napovedal Vatovec, bodo za zdaj v Levici vztrajali pri tem, da se izpeljejo ključni projekti, za katere so se dogovorili. ""Če bodo pa ti koraki v desno, ki so se že začeli kazati, premočni, bomo pa seveda morali razmisliti, kakšen bo vnaprej status Levice,"" je dodal.
Janša Črnčeca označil za ""podtaknjenca""Medtem pa je Janša že v četrtek zvečer na Twitterju zapisal: ""Sedaj lahko vsi vidijo to, kar smo, pozno na žalost, odkrili pred tremi leti – pa mnogi niso verjeli."" Zapis pa je pospremil s ključnikom ""podtaknjenec"".
Nevladniki: Črnčec se ""poslužuje odkrito rasističnega diskurza""Nad imenovanjem so ogorčeni tudi v nevladnih organizacijah. V javnem pismu Šarcu, pod katerega se je podpisalo 26 nevladnih organizacij, so zapisali, da se Črnčec ""brezsramno poslužuje odkrito rasističnega diskurza"", zaradi česar se bojijo, kam bo njegovo imenovanje pripeljalo.
Kot so zapisali v pismu, Črnčec med drugim nevladne organizacije obtožuje, da nezakonito nudijo pravno pomoč prosilcem za azil, čeprav jih k pomoči zavezuje tako slovenska kot evropska zakonodaja. Iz njegovih izjav je očitno, da mu ni jasno, kakšna je odgovornost Slovenije pri izvajanju migracijske politike, so dodali. ""Migrante sistematično stigmatizira, posamične incidente posplošuje in tujce kot celoto prikazuje kot kriminalno skupino ter s tem razširja sovraštvo do njih,"" še očitajo novoimenovanemu državnemu sekretarju.
""V predvolilni kampanji je obstajal vtis, da vas je veliko ljudi volilo tudi zaradi vašega brezpogojnega stališča, da boste prekinili s politiko sovraštva in izključevanja in da s protagonisti tovrstne politike ne boste sodelovali,"" so zapisali v pismu Šarcu in dodali, da jih je strah, ""kam bo njegovo imenovanje pripeljalo. Verjamemo, da ne želite voditi države, v kateri je ljudi strah zaradi visokih političnih uslužbencev.""
Na družbenih omrežjih in spletnih portalih se sicer pojavlja več zgroženih odzivov na imenovanje Črnčeca v kabinet predsednika vlade, v katerih opozarjajo predvsem na sovražna stališča, ki jih je Črnčec širil po družbenih omrežjih. Inštitut Danes je nov dan je tako na spletu objavil tudi peticijo, s katero od Šarca zahtevajo, da Črnčeca nemudoma odstavi.
"
http://www.rtvslo.si/crna-kronika/najvec-nezakonitih-prehodov-meje-je-na-podrocju-pu-novo-mesto/465763,prebežniki,"
					12. september 2018 ob 21:36
					Ljubljana - MMC RTV SLO, STA","
G. C.
",Največ nezakonitih prehodov meje je na področju PU Novo mesto,"Po podatkih policije se je povečalo število kaznivih dejanj prepovedanega prehajanja meje, saj so na novomeškem območju samo v torek odkrili 48 prebežnikov.
Ministrica za notranje zadeve, ki opravlja tekoče posle, Vesna Györkös Žnidar je minuli teden opozorila na po njenem mnenju izrazito sporno delovanje nekaterih nevladnih organizacij. Tako naj bi ena izmed njih policijskim postajam napovedovala prihode skupine tujcev, skupaj z njihovimi imeni in priimki, ki bodo zaprosili za mednarodno zaščito. Ministrica sicer ni želela izpostaviti imena te nevladne organizacije, saj želi, kot je dejala, le opozoriti na škodljivost in nedopustnost takšnega ravnanja.
Obveščanje policije, kje so osebe, ki želijo v Sloveniji zaprositi za mednarodno zaščito, so nato potrdili v Pravno-informacijskem centru nevladnih organizacij (PIC). Vendar so ob tem poudarili, da je njihovo ravnanje popolnoma zakonito, poleg tega pa policiji celo delno pomagajo pri nadzoru nad nedovoljenimi migracijami. Kot so pojasnili, so tujcem na voljo s pravno pomočjo v uradnih postopkih, če nameravajo zaprositi za azil. Ob tem so poudarili, da pomagajo samo tistim, ki so na ozemlju Slovenije.
Györkös Žnidarjeva je nevladnikom očitala, da policiji najavljajo prihode tujcev, še preden ti prestopijo mejo in torej sami organizirajo nezakonit prehod meje. Iz policijske dokumentacije, ki jo je pridobil časnik Dnevnik, pa je razvidno le, da v PIC-u pomagajo zaprositi za azil tistim tujcem, ki so že prispeli v Slovenijo. Da bi PIC obveščal policijo o prihodih prosilcev za azil, še preden vstopijo v Slovenije, niso zaznali niti pri varuhu človekovih pravic, kjer preverjajo očitke o nezakonitem vračanju migrantov.
Število nezakonitih prehodov meje se sicer povečuje. Tako so policisti v prvi polovici letošnjega leta obravnavali 180 kaznivih dejanj prepovedanega prehajanja meje, lani v vsem letu pa 260. Največ nezakonitih prehodov meje dnevno ugotovijo na območju Policijske uprave Novo mesto.
Policijski varnostni preglediPolicija sicer tujce, ki nezakonito pridejo v Slovenijo, praviloma varnostno pregleda, je razvidno iz odgovora notranjega ministrstva na poslansko vprašanje poslanca SDS-a Dejana Kaloha. Kot so pojasnili, smejo policisti opraviti varnostni pregled osebe, če je glede na okoliščine mogoče pričakovati njen napad ali samopoškodbo. ""V postopkih z migranti so te okoliščine praviloma podane in takrat policisti opravijo varnostni pregled,"" so zapisali v odgovoru.
Prav tako policija sodeluje pri varnostnem preverjanju kandidatov za premestitev, so zatrdili. Če policija ugotovi, da obstajajo utemeljeni razlogi, da kandidat za premestitev predstavlja grožnjo za nacionalno varnost ali javni red, ga zavrne. V primeru trajne premestitve beguncev pa opravi varnostno preveritev, v katero so vključeni tudi drugi obveščevalno-varnostni subjekti, so še dodali na MNZ-ju.
Poslanca SDS-a je zanimalo tudi število kaznivih dejanj, ki so jih storili migranti, vendar policija takšne statistike ne vodi, postregli so mu le s podatki o številu kaznivih dejanj prepovedanega prehajanja meje.
"
http://www.rtvslo.si/svet/evropa/italija-zn-u-zagrozila-s-prenehanjem-financiranja/465615,prebežniki,"
					11. september 2018 ob 13:41
					Rim - MMC RTV SLO, STA","
K. Št.
",Italija ZN-u zagrozila s prenehanjem financiranja,"Italija je izjave visoke komisarke ZN-a za človekove pravice Michelle Bachelet, ki je bila kritična do politike Rima glede prebežnikov, označila za ""neprimerne, neutemeljene in krivične"" in ZN-u zagrozila s prenehanjem financiranja.
Italija letno prispeva več kot sto milijonov evrov in z zavezniki bomo razmislili o koristnosti nadaljevanja teh vlaganj v razsipavanje, poneverbe in krajo znotraj organizacije, ki želi pridigati Italijanom, medtem ko nekatere države izvajajo mučenje in smrtno kazen, je dejal italijanski notranji minister Matteo Salvini.
Italijansko zunanje ministrstvo v izjavi za javnosti sicer ni potrdilo groženj notranjega ministra Salvinija, je pa poudarilo prizadevanja Italije pri reševanju prebežnikov z morja in pomoč afriškim državam.
V Evropo manj prebežnikovV Rimu še poudarjajo, da so ""ponosni"" na svoj prispevek pri zmanjšanju števila smrti prebežnikov v Sredozemskem morju, ki se je po njihovih podatkih v primerjavi z istim obdobjem lani zmanjšalo za 52 odstotkov. Dodali so, da se je v zadnjih 12 mesecih zmanjšalo tudi število prihodov prebežnikov Evropo, in sicer za 80 odstotkov.
Komisarka ZN-a v Italijo pošilja poročevalceNova komisarka Združenih narodov za človekove pravice Michelle Bachelet je bila v ponedeljek kritična do prizadevanj vlad za omejitev priseljevanja, saj da s tem ne rešujejo težav ob povečanem prihodu prebežnikov, temveč povzročajo nova sovraštva.
Med državami je izpostavila le ZDA, Madžarsko in Italijo. Ob tem je napovedala, da bo v Italijo poslala skupino poročevalcev in potem pregledala njihova poročila o strmem porastu rasizma in nasilnih dejanj, namenjenih prebežnikom in Romom.
"
http://www.rtvslo.si/slovenija/na-bazovici-pozivi-k-strpnosti/465463,prebežniki,"
					9. september 2018 ob 18:45
					Bazovica - MMC RTV SLO, STA","
La. Da.
",Na Bazovici pozivi k strpnosti,"Pred spomenikom na gmajni pri Bazovici so se spomnili na leta 1930 ustreljene bazoviške junake. Kot je poudarila osrednja govornica, senatorka Tatjana Rojc, nas Bazovica definira kot ljudi v naši lestvici vrednot. 
Senatorka in predstavnica slovenske narodne skupnosti v Italiji Tatjana Rojc je na slovesnosti opozorila na potrebo po ohranjanju spomina na dogodke v Bazovici. ""Bazovica nas s svojim zvokom definira kot ljudi v naši hierarhični lestvici vrednot, ki ima od začetka naše zavestne biti za osnovno vodilo svobodo, enakost, bratstvo,"" je poudarila senatorka in dodala: ""Brez bazoviških žrtev bi se naše življenje verjetno nikoli ne razvijalo s tistim prepotrebnim pogumom, uporno ter v spoštovanju do drugih, ki nikoli ni umanjkalo, tudi do tistih, ki ne delijo našega svetovnonazorskega prepričanja.""
Po prepričanju Rojčeve naš svet uničujeta preveliko lagodje in ""arogantno prepričanje, da je dovolj, da se politika, kultura, gospodarstvo osredotočijo na delitev javnih sredstev našim ustanovam in društvom, da je pomembnejši le kdor bolj nespametno in zgolj v svojo korist dviga glas in omalovaževalno kaže s prstom na druge (...), ki rušilno podtika laži in neti spore med nami, ne predstavi pa nikakršnega načrta ali programskega predloga, da bi ga skupaj predebatirali"".
Govorci opozorili na nestrpnost do prebežnikovRojčeva je posvarila tudi pred netenjem strahu pred tujci in prebežniki. ""Netiti strah pred njimi pomeni netiti strah tudi pred tistimi Primorci, ki so vse od začetka prejšnjega stoletja prepluli oceane v begu pred diktaturo in v iskanju nove bodočnosti,"" je navedla. Zbranim je še položila na srce, da ""noben zakon nam ne bo mogel jamčiti obstoja, nobeno zagotovljeno politično zastopstvo nam ne bo moglo krojiti prihodnosti, če ne bomo strnili svojih misli in postrojili svojih vrst v skupnem načrtovanju svoje prihodnosti in z njo prihodnosti bodočih generacij"".
Drugi osrednji govornik, predsednik Novinarskega krožka v Trstu Pierluigi Sabatti je problematiziral odnos italijanske države, ki nikoli ni zares obračunala s svojo fašistično preteklostjo, zaradi česar se danes nekaznovano uporabljajo fašistični simboli in gesla. Posledica tega je po njegovem mnenju rasizem, ki se je tu pokazal v nasilnem odnosu do Slovencev, danes pa je uperjen proti prebežnikom.
Slovesnosti, ki se je začela s prihodom udeležencev spominskega planinskega pohoda, nadaljevala pa se je s kulturno-umetniškim programom in polaganjem vencev pred spomenikom, se je udeležila tudi evropska komisarka Violeta Bulc. S tradicionalnimi spominskimi slovesnostmi v Bazovici vsako leto obudijo spomin na štiri junake, člane tajne organizacije Borba – Ferda Bidovca, Franja Marušiča, Alojza Valenčiča in Zvonimirja Miloša, ki so jih 6. septembra 1930 pri Bazovici ustrelili na podlagi obsodbe italijanskega fašističnega posebnega sodišča. Obsojeni so bili zaradi izvedbe bombnega atentata na uredništvo tržaškega časopisa Il Popolo di Trieste.
"
http://www.rtvslo.si/slovenija/nevladniki-prebeznikom-pomagajo-sele-ko-pridejo-na-slovensko-ozemlje/465452,prebežniki,"
					9. september 2018 ob 16:49
					Ljubljana - MMC RTV SLO, Radio Slovenija","
Nika Benedik, Radio Slovenija
","Nevladniki prebežnikom pomagajo šele, ko pridejo na slovensko ozemlje","V petek so odjeknile besede odhajajoče notranje ministrice Vesne Györkös Žnidar, da nekatere nevladne organizacije policijskim postajam napovedo prihode tujcev, skupaj z imeni in priimki, ter da domnevno pomagajo prebežnikom pri prestopu meje.
V Pravno-informacijskem centru nevladnih organizacij, v katerega je ministrica uperila prst, odgovarjajo, da to ne drži. Kot zagotavlja direktorica PIC-a Katarina Bervar Sternad, pomagajo le tistim, ki so že v Sloveniji, in vztraja, da je njihovo delo zakonito. 
Besede ministrice Györkös Žnidarjeve razumemo kot odziv na poročilo o domnevno spornih praksah pri obravnavi tujcev, svojo plat zgodbe predstavi Bervar Sternadova in zatrdi, da nudijo pomoč le tistim prebežnikom, ki so že v Sloveniji in so pripravljeni vstopiti v uradne postopke: ""Najprej moramo biti prepričani, da gre za ljudi, ki so v Sloveniji, potem zahtevamo od njih jasno navedbo tega, da bodo sodelovali v policijskem postopku in nato nam sporočijo, kdo so in kje so in potem o tem naprej komuniciramo s policijo.""
Ob ugibanjih, kako prebežniki za PIC sploh vedo, Bervar Sternadova pojasni, da je njihova številka javna: ""Vedo, da se na to številko lahko javijo, ko vstopijo v Slovenijo. In to tudi storijo."" Ali je takšno ravnanje nezakonito, pojasnjuje strokovnjak za kazensko pravo Blaž Kovačič Mlinar: ""Če te trditve držijo, potem je takšno ravnanje v skladu z zakonom, namreč če tujec že sam prestopi državno mejo in potem zaprosi za pomoč neko nevladno organizacijo, to ne more biti sporno.""
Sporno je, če gre za pomoč pri nezakonitem prehodu meje: ""Če kdor koli organizira oziroma se ukvarja s tem, da pomaga pri prehodu državne meje brez ustreznih dokumentov in na neoznačenih mejnih prehodih, potem je to kaznivo dejanje.""
"
http://www.rtvslo.si/lokalne-novice/dolenjska/na-breziskem-bo-v-primeru-vecjega-prihoda-prebeznikov-le-zacasen-registracijski-center/465340,prebežniki,"
					7. september 2018 ob 20:45
					Ljubljana - MMC RTV SLO, STA","
G. K.
",Na Brežiškem bo v primeru večjega prihoda prebežnikov le začasen registracijski center,"V primeru večjega prihoda prebežnikov bi bil potencialni sprejemno-registracijski center v občini Brežice zgolj začasen. Šlo bi za center zaprtega tipa, gibanje prebežnikov pa bi bilo omejeno, je pojasnila Mojca Špec Potočar, direktorica vladnega urada za prebežnike.
Z brežiške občine so sporočili, da so predstavniki občine in krajevnih skupnosti na sestanku v Brežicah dobili osnovne informacije o sprejemno-registracijskih centrih. Za občane in krajane v neposredni bližini centra pa je pomembno, da bo ta v primeru njegove vzpostavitve začasen in zaprtega tipa, policija pa bo tam ""skrbela tako za varnost kot komunikacijo"".

Direktorica urada za oskrbo in integracijo prebežnikov Mojca Špec Potočar je sicer na sestanku brežiškemu županu Ivanu Molanu, predsedniku Krajevne skupnosti Dobova Mihaelu Boraniču in predsedniku Krajevne skupnosti Jesenice na Dolenjskem Bogdanu Palovšniku predstavila zadolžitev urada, da po navodilu in v sodelovanju s policijo in z ministrstvom za notranje zadeve poskrbi za vzpostavitev ter delovanje sprejemno-registracijskih centrov na meji, če bi bilo to potrebno ob povečanem prihodu prebežnikov.
Načrtovanje centrov ob mejiCentre načrtujejo ob državni meji tik ob mejnih prehodih, v občini Brežice pa na območju mejnega prehoda Obrežje. Po njenih besedah bo omenjeni urad poskrbel za logistiko postavitve centra oz. za šotore, sanitarije, ograje, oblačila, hrano in podobno, za postopke s prebežniki in varovanje pa policija.
Centre so načrtovali za sprejem do 320 ljudi, ki jih bodo tam zadržali največ do 72 ur. V primeru, da bodo prebežniki zaprosili za azil v Sloveniji, jih bodo premestili v notranjost države, tiste, ki za azil ne bodo zaprosili, pa vrnili Hrvaški.
""Trajne naselitve ne bo""Molan in Špec Potočarjeva sta se pogovarjala tudi o dveh stanovanjih, ki so jih v Brežicah opremili za primer potrebe nastanitve beguncev. Kot so še sporočili z občine, jim je omenjeni urad pojasnil, da ju, ker je Slovenija že izpolnila kvote t. i. programa relokacije in trajne nastanitve beguncev, ne bodo potrebovali. Urad bo zato stanovanji vrnil ministrstvu za javno upravo, ""kar pomeni, da v bližnji prihodnosti v občini Brežice ne bo trajne naselitve prebežnikov"".
"
http://www.rtvslo.si/slovenija/zaradi-domnevnega-vracanja-prebeznikov-policija-pod-drobnogledom-unchr-ja/465285,prebežniki,"
					7. september 2018 ob 12:51,zadnji poseg: 8. september 2018 ob 19:47
					Ljubljana - MMC RTV SLO, STA","
La. Da., G. K.
",Zaradi domnevnega vračanja prebežnikov policija pod drobnogledom UNCHR-ja,"Varuh človekovih pravic še vedno preverja prisilno vračanje prebežnikov, ravnanje policistov pa bo pod drobnogled vzel tudi UNHCR. Na notranjem ministrstvu medtem očitke zavračajo.
Predstavniki varuha in notranjega ministrstva so na delovnem sestanku obravnavali očitke na račun dela policije pri obravnavi tujcev. Pred kratkim so se namreč pojavila pričevanja o tem, da policisti na Hrvaško nezakonito vračajo tujce, ki naj bi nameravali vložiti prošnjo za mednarodno zaščito v Sloveniji.
Ker preverjajo vse očitke o domnevnih kršitvah človekovih pravic, so po besedah varuhinje Vlaste Nussdorfer ""stopili v akcijo"" in zahtevali odgovore pristojnih. Že avgusta so izdali vmesno poročilo, v katerem so ugotovili pomanjkljivosti pri postopkih obravnave tujcev, sklepne ugotovitve pa bodo strnili v končnem poročilu.
Varuh preverja delo črnomaljske in metliške policijeNamestnik varuhinje Ivan Šelih je spomnil, da so že junija nenapovedano obiskali policijski postaji Črnomelj in Metlika. Pregledali so dokumentacijo in v njej pogrešali skrbnejše zapise obravnave osebnih okoliščin tujcev, ki bi omogočili nadzor nad obravnavo posameznih primerov. Po njegovih besedah niso mogli ""ne potrditi ne zanikati"" izjav tujcev o prisilnem vračanju, zato še naprej obiskujejo posamezne policijske postaje. Če so ob junijskih obiskih lahko le pregledali obstoječo dokumentacijo, pa na obiskih, ki jih trenutno izvajajo, spremljajo postopke policistov s tujci. ""Na podlagi teh obiskov bo mogoče povedati kaj več,"" je napovedal.
Dvoumna navodila policistom?Pri varuhu so opozorili tudi na dvoumno navodilo policistom za obravnavo tujcev, ki govori o mešanih patruljah s slovenskimi in hrvaškimi policisti. Iz navodila bi bilo namreč mogoče razumeti, da slovenski policist lahko ne upošteva izražene namere tujca, da bo v Sloveniji zaprosil za azil, ampak obravnavo prepusti hrvaškemu kolegu. Po Šelihovih besedah je bilo to navodilo nejasno, so pa v pogovorih s policisti ugotovili, da če je mešana patrulja na slovenskem ozemlju, tujce obravnavajo slovenski policisti.
Po besedah državnega sekretarja na notranjem ministrstvu Boštjana Šefica je navodilo popolnoma jasno. Kot je dejal, mešane patrulje pretežno delujejo na mejni črti, policista v takšni patrulji, ki vseskozi prehajata mejo, pa ne ugotavljata vsakič posebej, ""ali sta pol metra levo ali desno"". Protokol med državama v takšnih primerih dovoljuje, da obravnavo tujca prevzame ena ali druga stran. To pa po njegovih besedah nikoli ne pride v poštev v notranjosti države, na nesporno slovenskem ozemlju.
Györkös Žnidarjeva vse očitke zavračaVse očitke o nezakonitem vračanju tujcev je zavrnila tudi ministrica za notranje zadeve, ki opravlja tekoče posle, Vesna Györkös Žnidar. ""Z vso gotovostjo in odgovornostjo lahko zatrdim, da policija ne izvaja skupinskih izgonov tujcev iz države,"" je poudarila in dodala, da vračanje tujcev na Hrvaško poteka v okviru zakonsko predvidenih postopkov.
Da tujcem ne odrekajo pravice do mednarodne zaščite, po njenih besedah pritrjujejo tudi statistični podatki, saj je bilo letos vloženih več kot 2100 prošenj za mednarodno zaščito. Je pa ob tem opozorila, da se soočajo z očitnimi zlorabami azilnega postopka. Velika večina tujcev, ki izrazijo namero za vložitev prošnje, in tudi prosilcev za azil, namreč samovoljno zapusti azilni dom, kar pomeni, da jim Slovenija predstavlja zgolj vmesno točko na poti do končnega cilja.
Ministrica: Sporno je delovanje nekaterih nevladnikovGyörkös Žnidarjeva sicer ne nasprotuje, da so postopki policije pod drobnogledom. Tako se tudi z Visokim komisariatom Združenih narodov za begunce (UNHCR) dogovarjajo za neposreden monitoring policijskih postopkov na najbolj obremenjenih policijskih postajah. Moti pa jo, da se ""bolj kot ugotovitvam MNZ in policije verjame izjavam drugih subjektov, nevladnim organizacijam in tujcem"". Ob tem je opozorila na po njenem mnenju izrazito sporno delovanje nekaterih nevladnih organizacij.
Tako naj bi ena izmed njih policijskim postajam napovedovala prihode skupine tujcev, skupaj z njihovimi imeni in priimki, ki bodo zaprosili za mednarodno zaščito. Nato pričakujejo, da jim policija poroča o vsakem posameznem primeru, policisti pa so bili ob tem deležni tudi groženj s kazenskimi ovadbami. Ministrica sicer ni želela izpostaviti imena te nevladne organizacije, saj želi, kot je dejala, le opozoriti na škodljivost in nedopustnost takšnih ravnanj.
PIC policijo obvešča, kje so prebežnikiV Pravno-informacijskem centru nevladnih organizacij so potrdili, da policijo obveščajo, kje so ljudje, ki želijo v Sloveniji zaprositi za mednarodno zaščito. Ob tem so poudarili, da je njihovo ravnanje popolnoma zakonito in da policiji celo delno pomaga pri nadzoru nad nedovoljenimi migracijami. Pojasnili so, da pomagajo samo tistim, ki so na ozemlju Slovenije.
Kot so pojasnili, tujcem nudijo pravno pomoč v uradnih postopkih, če nameravajo zaprositi za azil. ""Ko nam torej oseba sporoči, da želi v uradni postopek oziroma pri nas zaprositi za mednarodno zaščito in da bi pri tem potrebovala našo pomoč, policijo obvestimo, kje se nahaja, kdo je ter ali želi zaprositi za mednarodno zaščito,"" so zapisali in dodali, da s tem tujce vnaprej seznanijo. Ob tem so v PIC-u pojasnili, da pomagajo samo tistim, ki so na ozemlju Slovenije.
MNZ: Prošnjo mora tujec podati samVendar pa na ministrstvu za notranje zadeve (MNZ) njihove izjave ocenjujejo kot ""nepopolne in zavajajoče"". Najav PIC-a, da bodo posamezni tujci podali prošnjo za mednarodno zaščito, ni mogoče šteti kot namero za podajo prošnje, če tega tujec ne stori sam, so opozorili. Obenem so opozorili, da lokacija, kjer so določeni prebežniki, torej ali so v Sloveniji ali v kateri drugi državi, ""ni okoliščina, ki bi opravičevala ali zmanjševala spornost takega ravnanja nevladne organizacije"".
"
http://www.rtvslo.si/svet/evropa/nemski-notranji-minister-seehofer-izrazil-razumevanje-za-skrajne-desnicarje/465191,prebežniki,"
					6. september 2018 ob 14:21
					Berlin - MMC RTV SLO, STA","
B. V.
",Nemški notranji minister Seehofer izrazil razumevanje za skrajne desničarje,"Nemški notranji minister Horst Seehofer se je ostro izrekel o priseljevanju in izrazil razumevanje za ljudi, ki se ""upirajo"", kot so skrajni desničarji v Chemnitzu. ""Vprašanje migracij je mati vseh političnih problemov v tej državi,"" je dejal.
Predsednik CSU-ju je to dejal tako ob robu srečanja svoje bavarske Krščansko socialne unije v sredo kot za današnjo izdajo časopisa Rheinischen Post, ko je odgovarjal na vprašanje o vzponu skrajno desničarske Alternative za Nemčijo (AfD) v Nemčiji.
""Prvič imamo stranko desno od unije, ki se ji je srednjeročno uspelo uveljaviti, razdeljeno državo in pomanjkanje podpore ljudskim strankam v družbi,"" je komentiral Seehofer. Termin ljudska stranka se v nemški politiki sicer nanaša na stranko, ki je načeloma odprta za volivce iz vseh družbenih slojev, ne glede na njihov morda različen svetovni nazor.
Seehofer je nadaljeval, da takšnega stanja v Nemčiji morda ne gre pripisati samo migracijski politiki, a ""vprašanje migracij je mati vse političnih problemov v tej državi. To pravim že leta. In to potrjujejo številne javnomnenjske raziskave,"" je prepričan Seehofer.
Nadaljeval je, da številni ljudje danes skrbi glede svojega socialnega položaja povezujejo z vprašanjem migracij. Opozoril je tudi na težave pri iskanju evropske rešitve za uravnoteženo razporeditev prebežnikov znotraj EU-ja, poroča nemška tiskovna agencija DPA.
Razumevanje za ""upor"" skrajne desniceNa srečanju CSU-ja je minister, ki je junija prav zaradi vprašanja priseljevanja sprožil hudo vladno krizo v Berlinu, tudi izrazil razumevanje za ljudi, ki se ""upirajo"", kot na primer podporniki skrajno desne stranke Alternativa za Nemčijo (AfD) in skrajno desnega islamofobnega gibanja Pegida v saškem Chemnitzu, kjer so po uboju moškega 25. avgusta, za kar sta osumljena neki Iračan in Sirec, vzniknili protesti skrajnih desničarjev, ki so bili tudi nasilni.
Seehofer je ob tem po besedah virov s srečanja CSU-ja poudaril, da to ne pomeni, da so ti jezni ljudje nacisti. Najprej se je zgodil brutalen zločin, je poudaril notranji minister. Po poročanju medijev je sicer prav tako povedal, da uboj 35-letnika ne upravičuje nemirov in da vztraja pri ničelni toleranci do nasilja.
Seehofer je vse doslej o razmerah v Chemnitzu molčal, njegove izjave pa gre verjetno pripisati tudi temu, da bodo na Bavarskem 14. oktobra deželne volitve. CSU ima tam absolutno večino, a ji zdaj zaradi vedno večje priljubljenosti AfD-ja grozi njena izguba.
Ostri odzivi SPD-ja in nestrinjanje kanclerkeIzjave notranjega ministra so že naletele na ostre odzive socialdemokratov (SPD), ki vlado sestavljajo skupaj s Krščansko demokratsko unijo (CDU) Angele Merkel in Seehoferjevim CSU-jem. Generalni sekretar SPD-ja Lars Klingbeil je Seehoferju očital ""desnopopulistično čvekanje"". Podpredsednik stranke Ralf Stegner pa je menil, da bi moral Seehofer odstopiti, če ne bo več mogel biti notranji minister vseh ljudi v Nemčiji.
Na Seehoferjevo izjavo, da so migracije mati vseh problemov v Nemčiji, se je danes odzvala tudi kanclerka in ji oporekala. ""Jaz pravim drugače,"" je dejala v pogovoru za televizijo RTL. ""Pravim, da vprašanje migracij pred nas postavlja izzive. In pri tem so tudi problemi,"" je dejala Angela Merkel, a poudarila, da so tudi uspehi, poroča DPA.
Angela Merkel: Protesti v Chemnitzu sovražniV zvezi s protesti v Chemnitzu je kanclerka govorila o ""pojavih, ki niso v redu"". ""Sovražni so in uperjeni proti drugim ljudem,"" je dejala. Izpostavila je tudi demonstracije, ki so pokazale, ""da ljudje vstanejo proti sovraštvu do tujcev in rasizmu"". Ostro je napadla AfD, ki je po njenem razpihovala vzdušje, tudi z izjavami o mirni revoluciji, med katero bi morali nezaželeni novinarji izginiti. Gre za izjemno kritične izjave, je bila ostra kanclerka.
Kanclerka je sicer že v sredo obsodila ""sovraštvo na ulicah"" v Chemnitzu in poudarila, da so posnetki iz mesta jasno pokazali, ""da je prišlo tudi do preganjanja nedolžnih ljudi"". S tem se je odzvala na kritike, ki jih je sprožila, ko je v zvezi s protesti v saškem mestu že prvič govorila tudi o preganjanju tujcev.
Kot je v sredo poudarila namestnica tiskovnega predstavnika kanclerke Ulrike Demmer, so posnetki iz Chemnitza pokazali, da se je sledilo ljudem tujega rodu in da se je grozilo novinarjem, poroča časnik Franfkurter Allgemeine Zeitung.
"
http://www.rtvslo.si/svet/evropa/babis-in-merklova-glede-prebeznikov-ostajata-vsak-na-svojem-bregu/465136,prebežniki,"
					5. september 2018 ob 21:49
					Berlin - MMC RTV SLO, STA","
A. V.
",Babiš in Merklova glede prebežnikov ostajata vsak na svojem bregu,"Češki premier Andrej Babiš je v Berlinu obiskal nemško kanclerko Angelo Merkel. Državnikoma ni uspelo premostiti razlik v stališčih do migracijske politike Evropske unije (EU).
Pravična porazdelitev beguncev med državami članicami EU-ja ostaja ""kritična tema"", je povedala Merklova. Češka skupaj s Poljsko, Madžarsko in Slovaško še naprej ostro nasprotuje shemi EU-ja za prerazporeditev beguncev znotraj povezave. Nemška kanclerka se medtem zavzema za skupne evropske rešitve na področju migracij.
Ni enotnega stališča glede prebežnikov na morjuBabiš, ki je na prvem obisku v Nemčiji po lanski zmagi na volitvah, je potrdil, da še vedno ni enotnega stališča o sprejemanju prebežnikov, rešenih na morju. Nemška kanclerka pa je medtem dejala, da se Italije, kamor pride največ čolnov s prebežniki, ne sme pustiti same pri spoprijemanju s tem.
Od leta 2015 Češka pomagala s 100 milijoni evrovČeški premier, čigar manjšinska vlada je oblast prevzela šele julija letos, je poudaril, da je njegova država pokazala solidarnost s tem, ko je prizadetim državam od leta 2015 namenila 100 milijonov evrov pomoči.
"
http://www.rtvslo.si/lokalne-novice/foto-v-metliki-200-ljudi-protestiralo-proti-postavitvi-migrantskih-centrov-v-beli-krajini/465111,prebežniki,"
					5. september 2018 ob 19:41
					Metlika - MMC RTV SLO, STA","
Al. Ma., Foto: BoBo/Tom Urh
",Foto: V Metliki 200 ljudi protestiralo proti postavitvi migrantskih centrov v Beli krajini,"Civilni iniciativi Metlika in Bela krajina sta pred metliško občinsko stavbo danes pripravili protest proti območnim migrantskim centrom. Zbralo se je nekaj nad 200 protestnikov.
Predstavnica Civilne iniciative Metlika Annemarie Šimec je povedala, da bi radi s protestom dosegli to, da se Belokranjcem prisluhne in njihovim željam ugodi.
""Vse ostaja na predvolilnih obljubah, vsake štiri leta pa so primorani čakati, da se jim spet nekaj obljubi. Bela krajina nima infrastrukture, nima cest, nima nič, migrante pa ja. Ne damo se,"" je poudarila in dodala, da protestirajo tudi proti neinformiranosti. Opozorila je, da so od pristojnih terjali pojasnila glede omenjenih razpisov, a jih od večine niso dobili, je še dejala Šimčeva.
Predstavnica Civilne iniciative Bela krajina Maja Kocjan je dodala, da omenjeni razpisi nakazujejo, da bodo center vzpostavili nekje v Beli krajini. Ker se število nedovoljenih prehodov meje v Beli krajini krepi, tem v kakršni koli obliki nasprotujejo, ""saj vsi vedo, kakšno škodo je s tem utrpelo Obrežje"", je opozorila.
Zahtevajo ""predvsem, da se umaknejo vsi razpisi omenjenega urada, ki zadevajo Belo krajino. Druga zahteva je, da se okrepi nadzor meje, tudi s pomočjo vojske in da se tej dajo večja pooblastila"".
Če bo treba, bodo protest nadaljevali in območje gradnje migrantskih centrov prometno onemogočili z zaporami, pri čemer si bodo pomagali s težko gradbeno mehanizacijo, je še napovedala Kocjanova.
Šiško: Naj živijo v ljudovladni državiProtesta v Metliki se je udeležil tudi poveljnik t. i. Štajerske varde Andrej Šiško. Kot je pojasnil, je prišel tako v vlogi poveljnika ""varde"" kot predsednika gibanja Zedinjena Slovenija.
""Prišli smo z namenom, da podpremo domačine, Belokranjce in Metličane, v njihovih prizadevanjih, da živijo v svobodni ljudovladni državi, in hkrati, da se povežemo z ljudmi, ki želijo pomagati pri ustanavljanju Kranjske dežele,"" je povedal Šiško.
Naročila še ne pomenijo postavitveDirektorica vladnega urada za oskrbo in integracijo migrantov Mojca Špec Potočar je sicer ob napovedi metliškega protesta poudarila, da omenjena naročila še ne pomenijo postavitve takih centrov. Novinarjem je davi povedala, da je urad omenjena ""dolgoročna"" naročila objavil v okviru svojega rednega delovanja in ker morajo biti pripravljeni na možnost krepitve prihoda migrantov.
""Ker gre za oceno, da bi se lahko v naslednjem obdobju zgodil množičen prihod migrantov, je treba v skladu z zakonom izpeljati vse potrebne postopke, pri čemer gre za velika in dolgotrajna javna naročila in le za okvirne sporazume, ki se bodo sprožili le takrat in če bo povečan prihod migrantov, in ne zato, ker bi to ocenjevali za jutri ali kadar koli,"" je opozorila Špec Potočarjeva.
Kot so za Slovensko tiskovno agencijo ocenili belokranjski župani, metliški župan Darko Zevnik, črnomaljska županja Mojca Čemas Stjepanovič in njena semiška kolegica Polona Kambič, za protest ni potrebe.
Zevnik je dejal, da jih sicer policijski ukrepi in žična ograja na meji nekoliko motijo, vendar pa so ti upravičeni. Čemas Stjepanovičeva je ocenila, da policija ob meji ukrepa v skladu s pooblastili in da so glede na število nedovoljenih migrantskih prehodov ukrepi ob meji potrebni.
Njuna semiška kolegica Kambičeva pa je poudarila, da organizatorji protesta, ob tem, ""da ni glede omenjenega centra nič konkretnega"", zgolj ""ustvarjajo preplah in zavajajo"". Dodala je, da na semiški občini nikakor ne želijo, ""da se med ljudi vnašata nemir in strah pred nečim, ker se morda nikoli ne bo zares udejanjilo"".
"
http://www.rtvslo.si/svet/s-in-j-amerika/venezuelska-vlada-pravi-da-je-stopnja-izseljevanja-normalna/465050,prebežniki,"
					5. september 2018 ob 10:46
					Caracas - MMC RTV SLO","
B. V.
","Venezuelska vlada pravi, da je stopnja izseljevanja ""normalna""","Medtem ko Združeni narodi ugotavljajo, da je Venezuelo zaradi gospodarske in politične krize od leta 2014 zapustilo 2,3 milijona ljudi, vlada v Caracasu pravi, da je stopnja izseljevanja ""normalna"".
Podpredsednica vlade Delcy Rodríguez je po poročanju BBC-ja dejala, da so številke prenapihnile ""sovražne države"", ki želijo upravičiti vojaško posredovanje v Venezueli. Dejala je, da se je venezuelska vlada pritožila pri generalnem sekretarju ZN-a Antoniu Guterresu zaradi ""posameznih predstavnikov"", ki po njenih besedah predstavljajo ""normalen migracijski tok kot humanitarno krizo, da bi upravičili posredovanje"".
Medtem so se na dvodnevnih pogovorih o tem, kako se spoprijeti z množičnim prihodom venezuelskih izseljencev, sestali predstavniki 11 latinskoameriških držav. Po koncu pogovorov v ekvadorskem glavnem mestu Quito so predstavniki držav pozvali Venezuelo, naj ljudem, ki želijo zapustiti državo, izda veljavne potne liste in osebne izkaznice.
Ob tem so pozvali vse države v regiji, naj še naprej sprejemajo in ščitijo migrante, ki bežijo pred venezuelskim gospodarskim propadom.
Caracas obtožuje ""sovražne države""Prejšnji mesec je agencija ZN-a za migracije opozorila, da gre Venezuela v smeri enake begunske krize, kot je bila v Sredozemlju leta 2015. Delcy Rodríguez pa je dejala, da je ZN uporabil podatke, ki so jih priskrbele ""sovražne države"", in jih predstavil ""kot, da so njegovi"".
""Sovražnih držav"" sicer ni izrecno poimenovala, je pa obtožila sosednjo Kolumbijo, da je zaprosila za mednarodna sredstva za spoprijemanje z venezuelskimi migranti, v resnici pa naj bi hotela živeti na račun donacij. Caracas je Bogoto obtožil tudi, da je odgovorna za nedavni neuspeli napad z brezpilotnim letalnikom na venezuelskega predsednika Nicolása Madura. Kolumbija je kakršno koli vpletenost zanikala.
Podpredsednica venezuelske vlade ni omenila, koliko Venezuelcev je zapustilo državo, Maduro pa je dejal, da to število ""ni večje kot 600.000 v zadnjih dveh letih glede na potrjene, preverjene, resne številke"". Ob tem pa Maduro ni navedel vira za število, ki ga je navedel, še poroča BBC.
"
http://www.rtvslo.si/slovenija/poklukar-obvladovanje-migracij-je-temeljnega-pomena/464935,prebežniki,"
					4. september 2018 ob 07:56,zadnji poseg: 4. september 2018 ob 21:24
					Ljubljana - MMC RTV SLO, STA","
Al. Ma.
",Poklukar: Obvladovanje migracij je temeljnega pomena,"Kandidat za notranjega ministra Boštjan Poklukar je za svojo prvo prioriteto postavil varovanje ljudi in premoženja, s tem pa tudi obvladovanje migracij. Njegovo predstavitev je večina članov odbora ocenila kot ustrezno. Za takšen sklep je glasovalo deset, proti pa sedem poslancev.
Poklukarja je v prihodnjo vlado Marjana Šarca predlagala stranka LMŠ. Zaslišan je bil na prvi nujni seji odbora DZ-ja za notranje zadeve, javno upravo in lokalno samoupravo. ""Verjamem vase, da bom naloge opravljal dobro,"" je začel predstavitev. Za prvo vodilo si je postavil zagotavljanje razmer za varnost ljudi in premoženja, prva prioriteta pri tem pa obvladovanje migracij.
Slovenija se spoprijema s spremenjenimi varnostnimi razmerami v mednarodni skupnosti, na katere mora ustrezno odgovoriti. Dozdajšnji zakonodajni ukrepi so pomagali obvladovati migracijski pritisk, prispevali k umiritvi in stabilizaciji razmer. Treba pa bo pripraviti celotno migracijsko strategijo, ki bo večresorska, je dejal.
Novela zakona o tujcih je bila pripravljena zaradi takratnih razmer in omogoča številne ukrepe za primer neobvladljive rasti migracij, je povedal kandidat. Novela je trenutno na ustavnem sodišču, sodbo bo spoštoval. 
Tehnične ovire na meji bodo odstranjene ""takoj, ko bodo razmere to dopuščale"". V dani varnostni situaciji jih ne bodo odstranili, za to bodo morali biti izpolnjeni vsi pogoji in na koncu sprejeta politična odločitev, je povedal.
Kodelja za moderno in vitkejšo javno upravo, a ne v smislu samega zmanjševanja 
Pikalo: Šolski resor najperspektivnejši, vendar najobčutljivejši 
Cerar: Gospodarska diplomacija je vse bolj pomembna 
Pivec: Upravljanje s tveganji, ki jih prinašajo podnebne spremembe
Zunanje meje EU-ja je treba okrepljeno varovati, je našteval načrte in prioritete. Pri tem ima Slovenija kot država nosilka šengenske meje posebno odgovornost, tako slovenski državljani kot drugi v Evropski uniji pričakujejo, da bomo mi zagotavljali varnost. ""Tukaj ne bo nobenega odstopanja v skladu s standardi. Nadzor južne meje poteka zakonito, strokovno in v skladu s pooblastili. Na južni meji se sicer krepi migracijski tok, a ga policija še obvladuje.""
Za več denarja in kibervarnostOb tem je Poklukar opozoril, da je varnostni sistem Slovenije podhranjen in žrtev dolgotrajnega varčevanja. ""Dogodki iz mednarodnega okolja pa kažejo, da mora biti celoten varnostni sistem pripravljen na takojšnje ukrepanje,"" je dejal. Prizadeval si bo za višje financiranje sistema, da bo kos sodobnim izzivom in se bo lahko razvijal. Pri tem je precej postorila dozdajšnja ministrica, saj je opremljala policijo in jo kadrovsko okrepila, Poklukar pa je napovedal nadaljevanje njene politike. 
Poudaril je še problematike kibernetske ogroženosti, nevarnosti terorizma in ogroženosti ključne infrastrukture. Tukaj bo treba veliko medresorskega dela. ""Prizadeval si bom za visoke standarde varovanja,"" je dejal. Posebej se bo zavzel za krepitev policijske računalniške forenzike. 
Vrtovec: Slovenija je bila transportno podjetjeJernej Vrtovec (NSi) je spomnil na oceno prejšnje ministrice, da prebežniki pogosto zlorabljajo institut mednarodne zaščite. Ministra je vprašal, kaj bo spremenil, da se zlorabe preprečijo. Spomnil je, da leta 2015 Slovenija ni spoštovala šengenskih pravil, temveč je bila ""transportno podjetje"", in vprašal, kakšno je stališče ministra do tega, glede na to, da zagovarja spoštovanje standardov. Nadalje ga je zanimalo, kateri so pogoji za umik ograje z meje in koliko so koalicijsko usklajeni. 
O konkretnih ukrepih minister ne želi govoriti, saj bodo šele pripravljeni, pri čemer se bo naslonil na policijsko in varnostno stroko. Glede usklajenosti pa je dejal, da je prepričan, da bodo našli neki minimalni skupni imenovalec glede varnosti, ki da je v interesu vseh. Vprašanje zlorab azilnega sistema pa je naslovil tako: vsakdo, ki nezakonito prestopi mejo in zaprosi za mednarodno zaščito, mora biti ustrezno procesiran. To je mednarodni pravni akt, ki ga je treba spoštovati. ""Strinjam pa se, da se pri povečanju migracijskega toka prek slovenskega ozemlja prihaja do tega, da so azilni domovi polni oziroma se polnijo. Problem poznam in se bom z njim v polnosti seznanil, ko bom prevzel položaj."" 
Grims: Položaj se slabšaBranko Grims (SDS) je ocenil, da azilni sistem poka po šivih, pri čemer praktično nihče v njem ni begunec, saj v sosednji državi ne divja vojna. Spomnil je na povečan pritok iz Italije. Ministra je vprašal, kaj bo storil, da bo zadevo spravil varnostno in stroškovno v razumen okvir, pri čemer se položaj ""slabša vsak dan"". Minister je odgovoril le, da nima podatkov, da policija položaja ne bi obvladovala, tako varnostno kot stroškovno. Je pa dodal, da bi lahko prišlo do poslabšanja varnostne situacije, če bi prišlo do množičnega prihoda in zaprsitev za azil. Zato se morata policija in varnostni sistem okrepiti, je dejal. 
Janja Sluga (SMC) je ocenila, da se v DZ-ju z izpostavljanjem teme ""po nepotrebnem širita strah in sovraštvo"". Podobnega mnenja je bila Nataša Sukič (Levica). 
Janja Sluga je nadalje prosila za kandidatov odziv na pojav ""varde"" Andreja Šiška. Grims je njeno vprašanje dopolnil z vprašanjem o paravojaških enotah na splošno, h katerim je uvrstil tudi z uniformami in orožjem opremljenimi skupinami, ki se pojavljajo ob dogodkih NOB-ja. Spomnil je še, da so Šiška pred kratkim podprli znotraj zveze borcev. 
Kandidat je odgovoril, da konkretnega primera ne komentira, saj ga obravnava policija in bi lahko politična intervencija samo škodovala; verjame pa, da postopek poteka strokovno in zakonito. 
Žan Mahnič (SDS) je dobil občutek, da je na predstavitvi kandidata za ministra za obrambo, in ocenil, da je najbrž Poklukar pri tem izvisel pri koalicijskem kupčkanju. Med drugim je povprašal o morebitni zamenjavi direktorja policije. Kandidat se o tem še ni odločil, najprej se želi z njim pogovoriti in oceniti kompatibilnost z ekipo. Je pa vnaprej dejal, da je Simon Velički karierni policist, ki je na položaj prišel zaradi strokovnosti. 
O odhajajoči ministriciEva Irgl (SDS) je povprašala po kandidatovi oceni odhajajoče ministrice Vesne Györkös Žnidar. Zelo dobro, kljub težkemu mandatu, je odgovoril. Spoprijela se je z migrantsko krizo, ki jo je s sistemom notranje varnosti izredno dobro obvladovala, in pri tem spremenila kar nekaj pravnih aktov. 
Ministrica je sicer v intervjuju za Večer povedala, da je na ta vprašanja gledala bistveno drugače kot drugi v stranki in bi pred volitvami težko zagovarjala program stranke, ki zmanjšuje pomen varnosti državne meje. 
Poklukar je ocenil, da je pravilno identificirala težave, tudi problematiko zlorab azilnega sistema, in da je na bolje usmerila precej kazalnikov dela policije. Napovedal je nadaljevanje njenih programov, predvsem na področju kadrov in opreme. 
Predrag Baković (SD) je povprašal po statusu zaposlenih v policiji. Predvsem v logističnem sektorju veliko ljudi prejema minimalno plačo, ljudje odhajajo, tisti, ki ostajajo, pa se spopadajo z velikimi obremenitvami. Poklukar je spomnil, da so bile v preteklem mandatu deloma že odpravljene plačne anomalije, za preostanek pa jih še čaka dialog s socialnimi partnerji. 
O prioritetah in neonacistihSukičevo je zanimalo, kaj bodo njegove prioritete v prvih treh mesecih. Poklukar je napovedal, da se bo najprej seznanil s stanjem in bo dobil temeljno sliko, kaj dobro stoji in kaj je treba spremeniti. Takrat bo z veseljem tudi poročal državnemu zboru in iskal širše soglasje, ki da je za področje varnosti posebej potrebno.  
Sukičeva je nadalje zatrdila, da se v Sloveniji krepijo neonacistične skupine, in vprašala, kako bo minister preprečeval njihove provokacije. Kandidat je dejal, da o tem ni obveščen, če to res obstaja, bodo ravnali v skladu z zakonom in pooblastili. Je pa dejal, da je kakršna koli politika spodbujanja nasilja nesprejemljiva tako za Slovenijo kot zanj osebno. Poslanko Levice je zanimalo, ali je za strukturiran dialog z nevladnimi organizacijami, takšen, kjer imajo nevladniki večjo težo od samo posvetovanja. MNZ že ima mehanizme zunanjega nadzora, sodelovanje poteka dobro, je odvrnil Poklukar, pa tudi sam nima zadržkov, da to nadaljuje in vodi dialog. 
Komentirala je, da če bi Levica res narekovala besedilo koalicijske pogodbe, v njej zagotovo ne bi pisalo, da bodo učinkoviteje varovali šengensko mejo, niti tega, da je žica sploh na meji, kaj šele, kdaj jo je treba odstranjevati. ""To za nas ni metoda varovanja države."" 
Nadaljevanje vprašanj o migracijahV večernem nadaljevanju zaslišanja se je največ vprašanj poslancev nanašalo na migracije. Poklukar povečan migrantski tok vidi kot varnostno grožnjo, ki jo izrablja tudi organizirani kriminal. Ob povečanem številu nezakonitih prehodov meje in prosilcev za azil se lahko poslabša varnostni položaj, pravi Poklukar, ki v takem primeru ne izključuje zaostritve zakonodaje s tega področja.
Nelegalni prehodi meje so po njegovem mnenju ""nezakonita stvar"". Verjame, da jih policija nadzoruje in ukrepa, čeprav se vseh dejavnosti tihotapcev ne da preprečiti. ""Vsega se ne da preprečiti, saj so bili tihotapci vedno iznajdljivi ljudje, če smo se še v šoli učili o Martinu Krpanu,"" je dodal.
Člane odbora je Poklukar pozval k sodelovanju na področju zagotavljanja varnosti, saj morajo na tako pomembnem področju najti vsaj minimalno soglasje, pri čemer je napovedal, da je pripravljen poslušati vse politične skupine.
Video: posnetek zaslišanja v dveh delih
"
http://www.rtvslo.si/svet/afrika/novi-spopadi-oborozenih-milic-v-libiji-zahtevali-vec-deset-zivljenj/464758,prebežniki,"
					1. september 2018 ob 18:00
					Tripoli - MMC RTV SLO, Reuters","
J. R.
",Novi spopadi oboroženih milic v Libiji zahtevali več deset življenj,"V silovitih spopadih različnih vojaških milic pod okriljem obrambnega ministrstva blizu Tripolisa je umrlo najmanj 39 ljudi. Evropske države in ZDA pozivajo k prekinitvi ognja.
Libijsko ministrstvo za zdravje je sporočilo, da so od ponedeljka trajajoči spopadi kljub pozivom Združenih narodov po prenehanju zahtevali najmanj 39 smrtnih žrtev in okoli 119 ranjenih, poroča Deutsche Welle. Oblasti so zaradi spopadov zaprle tudi edino letališče v prestolnici.
Spopadi so izbruhnili med silami mednarodno priznane libijske vlade in t. i. Sedmo brigado iz mesta Tarhuna jugovzhodno od prestolnice, ki naj bi prav tako delovala v sklopu obrambnega ministrstva. Mednarodno priznani voditelj Fajez Al Saradž je medtem razpustil Sedmo brigado in v Tripolis vpoklical brigade iz bližnjih mest Misrata in Zintan, ki pa morajo prestolnico zapustiti do 30. septembra, poroča Independent.
Pred obstreljevanjem so pobegnili pazniki v prenapolnjenih libijskih begunskih centrih, zaradi česar je brez dostopa do hrane in vode v svojih celicah ostalo okoli 8.000 prebežnikov, opozarjajo Zdravniki brez meja. Več jih je iz centrov pobegnilo in iščejo zatočišče v mirnejših soseskah. Visoki komisariat ZN-a za begunce (UNHCR) je rešil okoli 300 Eritrejcev, Somalcev in Etiopijcev in jih premestil na varnejše kraje.
Kaotične razmere priložnost za trgovino z ljudmiLibijska mednarodno priznana vlada v boju z različnimi uporniškimi skupinami le s težavo ohranja nadzor and prestolnico Tripolis. Med kaotičnim bojem za oblast se je v preteklih letih razširila trgovina z ljudmi, vse od leta 2014 je več kot pol milijona ljudi v čolnih zapustilo libijsko obalo v upanju na boljše življenje v Evropi.
Evropske in libijske oblasti so v boju proti trgovini z ljudmi več tisoč prebežnikov namestile za rešetke prebežniških centrov. Človekoljubne organizacije opozarjajo, da so ti ljudje že tako ali tako prišli z vojnih območij in da v Libiji zanje ni varno.
Evropske države pozivajo h koncu spopadovZDA, Francija, Italija in Združeno kraljestvo so v soboto v skupni izjavi obsodili izbruh nasilja. ""Poskusi oslabitve legitimnih libijskih oblasti in oteževanja potekajočega političnega procesa niso sprejemljive,"" so zapisali in oborožene skupine posvarili, naj nemudoma končajo spopade.
Mnoštvo interesov onemogoča spravoPo smrti voditelja Moamerja Gadafija v državi že sedem let poteka neusmiljen boj za oblast. Mednarodno priznana vlada nadzira zahodni del države s prestolnico Tripolis, oblast na vzhodu države je v rokah vojaškega poveljnika Halife Haftarja in pripadnikov opozicije. Obe strani podpirajo različne paravojaške milice. Nekaj upanja za umiritev razmer je vzbudil dogovor vlade in ZN-a o parlamentarnih volitvah konec leta, vendar je morebiten uspeh vprašljiv zaradi mnogoterih interesov in nenehnih bojev številnih oboroženih skupin.
"
http://www.rtvslo.si/svet/evropa/unhcr-poziva-grcijo-k-preselitvi-prebeznikov-z-lezbosa-zaradi-slabih-razmer/464738,prebežniki,"
					1. september 2018 ob 14:08
					Ženeva,Atene - MMC RTV SLO","
B. V.
",UNHCR poziva Grčijo k preselitvi prebežnikov z Lezbosa zaradi slabih razmer,"Visoki komisariat ZN-a za begunce (UNHCR) je Grčijo pozval k preselitvi prosilcev za azil iz taborišča Moria na otoku Lezbos, saj naj bi razmere v taborišču ""dosegle vrelišče"". Grška vlada naj pospeši preselitev ljudi na celino, pravijo v UNHCR-ju.
V taborišču je prostora za 2.000 ljudi, zdaj pa jih tam prebiva okoli 8.000, zaradi česar so nasilje in spolni napadi pogosti, poroča BBC.
Življenjski standard v taborišču je tako slab, da številne dobrodelne organizacije znotraj njega iz protesta ne želijo delovati. Na dan, ko je BBC tam snemal, so dva človeka zabodli v vrsti za hrano.
""Še posebej smo zaskrbljeni zaradi obžalovanja vredne neustreznosti sanitarij, pretepov med frustriranimi skupinami, vse več spolnih nadlegovanj in napadov ter naraščajoče potrebe po zdravstveni in psihosocialni oskrbi,"" je dejal tiskovni predstavnik UNHCR-ja Charlie Yaxley.
Reportaža: 
Lezbos - na robu Evrope
Yaxley je dejal, da se je grška vlada v preteklosti že večkrat zavezala k transferju ljudi v zaklonišča na celini, za kar je prejela tudi sredstva EU-ja. V ZN-ovi agenciji so Atene pozvali, naj pospešijo preselitev ljudi, ki so do tega upravičeni, na celino in naj tam povečajo kapacitete za namestitev prebežnikov.
Ob tem je UNHCR grške oblasti pozval tudi, naj hitro izboljšajo razmere v begunskih taboriščih na otokih in ponudijo alternativno namestitev za najranljivejše prebežnike.
Taborišče ""na črno""Taborišče Moria je bilo zamišljeno kot ""center za sprejem in identifikacijo"", ne pa begunsko taborišče, v katerem bi bili ljudi nastanjeni za daljše obdobje. Taborišče niti ne izpolnjuje meril za status uradnega taborišča.
Odvetniki, ki delujejo v taborišču, pravijo, da so nekateri ljudje tam že dve leti. Dobrodelna organizacija Zdravniki brez meja (MSF) so BBC-ju medtem sporočili, da v Morii samomor poskusijo narediti že otroci, stari tudi le 10 let.
Travma na travmoTaborišče smrdi po kanalizaciji, eno stranišče pa uporablja po 70 ljudi. Louise Roland-Gosselin iz MSF-ja je dejala, da je potrebno takojšnje ukrepanje. ""Naši zdravniki in strokovnjaki pričakujejo, da bodo zdravili ljudi zaradi travm, ki so jih doživeli v državah izvora. Zdravijo pa jih zaradi travm, ki so se jim zgodile v Grčiji,"" je dejala.
UNHCR je še sporočil, da čeprav so avgusta na grško celino preselili 1.350 beguncev in prosilcev za azil, to ni zmanjšalo pritiska, saj je ta mesec v povprečju dnevno prispelo 114 ljudi, medtem ko jih je julija dnevno v povprečju prišlo 83. Več kot 70 odstotkov prispelih prebežnikov so družine iz Sirije, Iraka in Afganistana.
Prisluhnite terenskemu podcastu Vala 202 o razmerah na Lezbosu, ki ga je januarja pripravil novinar Radia Slovenija Gašper Andrinek.
"
http://www.rtvslo.si/slovenija/ministrstvo-za-kulturo-prijavilo-revijo-demokracija-inspektoratu-za-medije/464684,prebežniki,"
					31. avgust 2018 ob 16:40
					Ljubljana - MMC RTV SLO, Radio Slovenija, Televizija Slovenija","
L. L.
",Ministrstvo za kulturo prijavilo revijo Demokracija inšpektoratu za medije,"Veliko razburjenja je sprožila nedavna naslovnica tednika Demokracija, na kateri je zapisano ""Z migranti v Slovenijo prihaja kultura posilstev"", ta zapis pa pospremi tudi obdelana fotografija belopolte ženske, ki naj bi jo napadale temnopolte roke migrantov.  
""V tej naslovnici prepoznam sovražni govor. Vidim nestrpnost in način komunikacije, ki bi družbi, katere del sem, moral biti tuj,"" je za TV Slovenija komentiral klinični psiholog Aleksander Zadel. 
Da gre za neetično, ideološko zlorabo medija, so prepoznali tudi v Društvu novinarjev Slovenije, poroča novinarka TV Slovenija Eugenija Carl. ""Take naslovnice niso namenjene samo spodbujanju nestrpnosti, ampak jih je potrebno poimenovati s pravim imenom, in to je rasizem. Tu ne gre za razpravo, ki bi bila namenjena razpravi o integracijski ali migrantski politiki, gre enostavno za zbujanje sovraštva. Migranti so le izgovor, gre za zbujanje strahu, pred vsem, kar ne spada v stereotip o pravih Slovencih. Kar me skrbi, je to, da ta retorika pospešeno vdira v naš prostor in ga zastruplja z lažnimi podatki, ki nimajo osnove v dejstvih,"" pravi podpredsednik Društva novinarjev Slovenije Primož Cirman.
V Društvu novinarjev Slovenije so inšpektorat za medije pozvali k ukrepanju. Z inšpektorata za medije pa so bili po poročanju novinarke Radia Slovenije Tine Lamovšek v odgovoru skopi, zgolj to, da so prijavo vzeli na znanje in da jo bodo obravnavali v najkrajšem mogočem času. 
Podatki o posilstvih na laž postavljajo ""kulturo posilstev""Podatki o nasilništvu prebežnikov pri nas, ki jih vsakodnevno ponujajo mediji desnega političnega pola, so v resnici lažni. Tudi glede grožnje, pred katero straši vizualna konotacija naslovnice. Generalno policijsko upravo smo zaprosili za statistične podatke o posilstvih v Sloveniji od leta 2010 do danes. V osmih letih se je pri nas zgodilo 374 posilstev. Od tega so tako rekoč vsa, 334, zagrešili slovenski državljani. Preostali storilci so v glavnem iz držav nekdanje Jugoslavije. Državljani držav, od koder potencialno prihajajo prebežniki, so v osmih letih zagrešili štiri posilstva, in sicer v letih 2011 in 2015, torej še pred begunskim valom. Dva storilca sta bila iz Sudana, po eden iz Tunizije in Nigerije. Posilstva so se zgodila na območju policijske uprave Ljubljana. V drugih policijskih upravah kaznivih dejanj posilstva, ki bi jih zagrešili državljani držav, od koder sicer prihajajo migranti, niso imeli, poroča Eugenija Carl.
""Zaskrbljujoče je, ker se signal, ki veje z naslovnice, dotakne tistega dela populacije, ki je sam po sebi nosilec nestrpnosti, strahu, negotovosti in seveda potencialno tudi nosilec agresije. Če se ne odzovemo na take provokacije, je v tem trenutku nevarno to, da bodo ljudje dobili občutek, da si lahko privoščijo vedno več, da si lahko dovolijo tako izražanje in jutri tudi nasilno vedenje v skladu z nestrpnostjo,"" opozarja Zadel. Da iz naslovnice veje rasizem, pa menijo tudi na ministrstvu za kulturo: ""Po našem mnenju naslovnica Demokracije objektivno izkazuje rasno sovraštvo, saj se posilstvo evidentno povezuje (samo) s temnopoltimi migranti,"" so povedali za TV Slovenija. Revijo so prijavili inšpektoratu za medije, hkrati menijo, da je zadeva zrela za kazenski pregon.
Za našo televizijo so se odzvali tudi v kabinetu Boruta Pahorja. Zapisali so, da se predsednik vedno vzdržuje komentiranja medijev, da mu ne bi očitali poseganja v svobodo govora in tiska. So pa znana njegova stališča o nujnem medsebojnem spoštovanju.
Zadel meni, da ne smemo molčati: ""Vsak, ki čuti odgovornost o tem, v kakšni družbi želi živeti, je prav, da se odzove na take provokacije, od vrhov države, do tistih, ki držijo v rokah šolski sistem. Prav je, da začnemo od vrtca učiti o medkulturnosti, spoštovanju, sprejemanju in spoštovanju različnosti."" 
Urednik Demokracije: Naslovnica je stvar svobodna uredniške presojeDirektor in odgovorni urednik Demokracije Jože Biščak težav ne vidi. Meni, da je naslovnica stvar proste in svobodne uredniške presoje. ""Naslovnica ne govori o posilstvih v Sloveniji, ampak o migrantih, ki prinašajo v Slovenijo kulturo posilstev. Kultura posilstev je uveljavljen sociološki pojem za družbe, kjer je posilstvo družbeno sprejemljivo in celo ni kaznivo dejanje."" Postreže s primerom Pakistana, od koder naj bi bilo veliko prosilcev za azil, še poroča Eugenija Carl. 
""Jasno moramo sporočiti, ne samo da ne sprejemamo take komunikacije, ampak je potrebno jasno in transparentno povedati, kako bomo s svojim ravnanjem vsi pripomogli, da bomo takim akcijam odvzeli domovinsko pravico,"" naslovnico Demokracije še komentira Zadel.
Šibak pregon sovražnega govoraPozivi k ureditvi področja pregona sovražnega govora niso novost. Del javnosti je bil že v preteklosti kritičen do neodzivnosti pristojnih organov. Pri nas 297. člen kazenskega zakonika govori o preganjanju sovraštva, nasilja in nestrpnosti. Da gre za kompleksno področje, je že pred meseci povedal generalni državni tožilec Drago Šketa.
Pojasnil je, da tožilstvo nima pooblastila za pregon vsake izrečene ali zapisane besede, ampak mora najprej presoditi vsebino po določenih merilih. Našteje jih nekaj: ""Poklic osebe, njen položaj, kdo piše, namen osebe, ki govori ali piše, vpliv in doseg izrečenega, položaj, narava in ogroženost skupin, ki so bile tarča ter teža in sorazmernost pregona in sankcij glede na vsebino."" Za ugotavljanje prekrškov je pristojna policija, ki pa je v podobnih primerih ukrepala zelo redko, poroča Tina Lamovšek.
V uradu varuha človekovih pravic so v odzivu na poročanja glede muslimanov zapisali, da nasprotujejo ponižujočemu obravnavanju katere koli veroizpovedi, zlonamernemu obravnavanju pripadnikov s predsodki, stereotipi in vnaprejšnjim neutemeljenim obtoževanjem, hujskanjem in sovražnim odnosom. Pri tem so poleg primera ""rjuharic"" izpostavili tudi naslovnico Demokracije. V uradu opominjajo, da ustava prepoveduje spodbujanje k narodni, rasni, verski ali drugi neenakopravnosti ter razpihovanje narodnega, rasnega, verskega ali drugega sovraštva in nestrpnosti.
"
http://www.rtvslo.si/svet/orban-na-evropskih-volitvah-v-tekmo-s-taborom-macrona/464417,prebežniki,"
					28. avgust 2018 ob 20:14
					Milano - MMC RTV SLO, STA","
G. V.
",Orban na evropskih volitvah v tekmo s taborom Macrona,"Madžarski premier Viktor Orban je po srečanju z italijanskim notranjim ministrom Matteom Salvinijem v Milanu dejal, da Evropa potrebuje novo Evropsko komisijo in parlament, ki se bosta zavzela za zaščito meja in ustavitev migracij.
Orban ni skoparil s pohvalami na račun Salvinija, za katerega je dejal, da je prvi visoki evropski politik, ki je dokazal, da se lahko migracije ustavijo tudi na morju, medtem ko je Madžarska pokazala, da lahko prebežnike ustaviš na kopnem.
""On je moj junak in moj partner na poti,"" je dejal novinarjem še pred srečanjem s Salvinijem v Milanu, pozneje pa dodal, da je evropska varnost odvisna od uspeha italijanskega notranjega ministra in vodje skrajno desničarske Lige.
Kot je pojasnil madžarski premier, je imel s prejšnjo italijansko vlado zelo slabe odnose, ker je ves čas žalila Madžare. ""Madžarsko več čas napadajo, ker je pokazala, da je meje mogoče zaščititi, medtem ko Bruselj pravi, da migrantov ni mogoče ustaviti in jim je treba omogočiti vstop,"" je dejal Orban.
Poziv Franciji za odprtje mejnega prehodaSalvini je po srečanju pozval Francijo in predsednika Emmanuela Macrona, naj z odprtjem mejnega prehoda Ventimiglia pokaže večjo solidarnost in občutljivost glede migracij.
Macron je za Orbana največji tekmec na evropskih volitvah prihodnje leto. ""V Evropi sta trenutno dva tabora in enega vodi Macron,"" je dejal. ""On je na čelu političnih sil, ki podpirajo priseljevanje. Na drugi strani smo mi, ki želimo ustaviti nezakonito priseljevanje,"" je zatrdil.
Na vprašanje glede morebitnega izstopa madžarske vladajoče stranke Fidesz iz Evropske ljudske stranke (EPP) je odgovoril, da si želi, da bi se ta največja politična sila v Evropskem parlamentu ""postavila na našo stran in na stran ljudi v Evropi"".
""Upam, da je bilo to prvo v dolgi vrsti srečanj, namenjenih spremembi usode Italije, Madžarske in celotne evropske celine,"" je dejal Salvini in dodal, da sta Italija in Nemčija dosegli napredek glede dogovora o vračanju sekundarnih migrantov, to je tistih priseljencev, ki so bili že registrirani v eni izmed držav EU-ja.
""Pripravljeni smo sprejeti sekundarne migrante, pod pogojem, da se iz naše države odstrani enako število migrantov,"" je pojasnil.
Nedaleč od prizorišča srečanja Orbana in Salvinija so leve stranke organizirale protest, na katerem se je zbralo okoli tisoč ljudi. ""Ne želimo Evrope madžarskega voditelja Orbana, ki pravi, da je Salvinijev prijatelj in čigar vrata so za tiste, ki bežijo pred vojno, vedno zaprta,"" je dejal poslanec Demokratske stranke Emanuele Fiano.
"
http://www.rtvslo.si/svet/tretjina-nigerijcev-bi-v-iskanju-boljsega-zivljenja-odsla-v-tujino/464397,prebežniki,"
					28. avgust 2018 ob 17:33
					Lagos - MMC RTV SLO","
G. V.
",Tretjina Nigerijcev bi v iskanju boljšega življenja odšla v tujino,"Vsak tretji Nigerijec želi zaradi ekonomskih razlogov oditi v tujino, med njimi predvsem mlajši, izobraženi in tisti, ki živijo v mestih najbolj poseljene afriške države, kaže raziskava.
S 190 milijoni prebivalcev je Nigerija najbolj poseljena država v Afriki in do leta 2050 naj bi se število prebivalcev povečalo na več kot 400 milijonov.
Kljub velikemu gospodarskemu potencialu v državi še vedno prevladuje revščina in brezposelnost, ki številne prebivalce žene k iskanju boljšega življenja v zahodnih državah.
V tujini se najpogosteje zaposlijo na manj plačanih delovnih mestih in čeprav del zasluženega denarja pošiljajo nazaj v Nigerijo, odseljevanje močno prizadene domače prebivalstvo.
Kot navaja Afrobarometer, so leta 2016 Nigerijci predstavljali večino nezakonitih prebežnikov v Italiji in Grčiji, največ pa jih je tudi med prebežniki, ki so na poti v Evropo ostali ujeti v Libiji.
Po poročanju Mednarodne organizacije za migracije (IOM) so od maja leta 2017 do januarja leta 2018 ob pomoči nigerijskih in tujih organizacij v domovino vrnili 6.700 Nigerijcev.
Severna Amerika na prvem mestuČeprav je priseljevanje v Evropi postalo pereče politično vprašanje in ga del prebivalstva dojema kot grožnjo, je za številne Nigerijce še vedno želena destinacija.
Glede na raziskavo Afrobarometra je 35 odstotkov Nigerijcev razmišljalo o izseljevanju, pri čemer jih 11 odstotkov temu posvetilo kar nekaj časa. Med temi jih je 44 odstotkov visoko izobraženih, 39 odstotkov je mlajših od 35 let in 42 odstotkov, ki prebivajo v mestnih območjih.
Med glavnimi razlogi prevladujejo želja po iskanju zaposlitve (35 odstotkov) in beg pred revščino (31 odstotkov). Desetina bi jih odšla zaradi boljših poslovnih priložnosti.
Med najpriljubljenejšimi destinacijami je na prvem mestu Severna Amerika z 32 odstotki, sledi pa ji Evropa z 21 odstotki. Le manjšina bi se preselila v druge afriške države, še kaže lani izvedena raziskava Afrobarometra.
"
http://www.rtvslo.si/svet/evropa/berlin-obsodil-gonjo-proti-tujcem-na-desnicarskih-protestih-v-chemnitzu/464315,prebežniki,"
					27. avgust 2018 ob 22:24,zadnji poseg: 27. avgust 2018 ob 22:29
					Berlin,Chemnitz - MMC RTV SLO, STA","
K. Št.
",Berlin obsodil gonjo proti tujcem na desničarskih protestih v Chemnitzu,"Nemška vlada je obsodila nedeljske proteste skrajne desnice proti prebežnikom v mestu Chemnitz na vzhodu države kot ""gonjo proti tujcem in jemanje pravice v svoje roke"". Skrajni desničarji so se znova zbrali v mestu, prišli pa so tudi njihovi nasprotniki. 
Skrajno desna skupina nogometnih navijačev z imenom Kaotic Chemnitz je v nedeljo na ulice pozvala podpornike, potem ko je bil v sobotnem prepiru do smrti zaboden 35-letni Nemec, dva sta bila ranjena. Policija je sporočila, da je v prepiru sodelovalo tudi več tujcev, tožilstvo pa je za Iračana in Sirca, ki sta osumljena, da sta zabodla Nemca, odredilo pripor.
Na poziv k udeležbi na protestu proti prebežnikom prek družbenih medijev se je v nedeljo popoldne v središču mesta zbralo okoli 800 ljudi, od tega jih je bilo po podatkih policije okoli 50 nasilnih.
Danes so se v Chemnitzu že zbrali tako skrajni desničarji kot njihovi nasprotniki – teh se je zbralo več kot 1.000. ""Gonja proti ljudem, ki so videti kot tujci, nas skrbi. Hočemo pokazati, da ima Chemnitz drugačen obraz, ki je odprt v svet in proti ksenofobiji,"" je na protestu proti skrajnim desničarjem pred mestno hišo povedal vodja lokalnega odbora Levice Tim Detzner.
Policija je okrepila varnost v mestu, vodja tamkajšnje policije Sonja Penzel je zagotovila, da protestnikom ne bodo dovolili, da bi zavzeli mesto.
Spontan protestSpontan protest je presenetil policijo, protestniki pa se niso odzivali na zahteve policije, nekateri so nanje metali steklenice. Zato je policija na pomoč poklicala okrepitve iz Dresdna in Leipziga ter štiri ure prej končala ulični festival v mestu, preden ji je po dobri uri uspelo vzpostaviti red, poroča portal Deutsche Welle.
Več nemških medijev, med njimi tabloid Bild, je poročalo, da so nekateri protestniki vzklikali ""Mi smo narod"", frazo, ki so jo nemški skrajni desničarji prevzeli od protestnikov proti komunističnemu režimu v nekdanji Nemški demokratični republiki. Tistim, ki so bili videti kot prebežniki, pa so kričali ""izginite"", nekateri so proti njim metali steklenice in jih lovili, poroča francoska tiskovna agencija AFP. Prijavo zaradi nasilja so do zdaj na policijo podali Afganistanec, Sirec in Bolgar.
Tiskovni predstavnik policije je sicer zatrdil, da gre pri teh poročilih za ""nejasne domneve"", ki jih ne morejo potrditi.
""V Nemčiji ni prostora za pravico ulice""Nemška vlada je kljub temu obsodila to ""gonjo"" proti tujcem. ""Takšno zbiranje, gonjo proti ljudem, ki so videti drugače, imajo drugačno narodnost ali poskusi širjenja sovraštva na ulicah so stvari, ki jih ne sprejemamo,"" je poudaril tiskovni predstavnik vlade Steffen Seibert.
V Nemčiji ""ni prostora za pravico ulice, za skupine, ki želijo na ulicah širiti sovraštvo, za nestrpnost in ekstremizem"", je poudaril ter zagotovil, da bo policija primer umora 35-letnika preiskala z vsemi sredstvi, ki jih ima na voljo.
Na vprašanje glede poziva poslanca skrajno desne stranke Alternativa za Nemčijo (AfD) Markusa Frohnmaierja, naj državljani pravico vzamejo v svoje roke, pa je Seibert opozoril, da ima v ustavni demokraciji pravico v rokah pravosodje. Frohnmaier je namreč na Twitterju zapisal, da ko država ne more več zaščititi državljanov, ti odidejo na ulice in se sami zaščitijo, poroča britanski BBC.
Nov fenomenŽupanja Chemnitza Barbara Ludwig je za tamkajšnje medije izrazila zgroženost. ""Dejstvo, da se lahko ljudje dogovorijo za zborovanje, tečejo čez mesto in grozijo ljudem, je slabo,"" je dodala po poročanju AFP.
Opozicijska Levica pa je presodila, da gre za nov fenomen, da so v tako kratkem času prek družbenih medijev uspeli mobilizirali tovrstne demonstracije. Članica stranke Kerstin Köditz je za nemško tiskovno agencijo DPA ob tem kritizirala policijo, ker je za odziv potrebovala preveč časa.
Chemnitz leži na Saškem, v zvezni deželi na vzhodu Nemčije, kjer sta protipriseljenska stranka AfD in gibanje Pegida še posebej močna in kjer je po prihodu več kot milijona beguncev v državo leta 2015 žarišče rasističnih zločinov, še navaja AFP.
"
http://www.rtvslo.si/svet/evropa/13-bolnikov-z-ladje-diciotti-na-kopnem/464134,prebežniki,"
					25. avgust 2018 ob 16:49,zadnji poseg: 25. avgust 2018 ob 22:08
					Catania - MMC RTV SLO, STA, Reuters, Televizija Slovenija","
J. R.
",13 bolnikov z ladje Diciotti na kopnem,"Italijanske oblasti so dovolile izkrcanje 13 prebežnikov z ladje Diciotti, ki so že na kopnem. Zdravniki so sicer zahtevali izkrcanje 16 ljudi.
Med izkrcanimi je sedem žensk in šest moških, imeli naj bi tuberkulozo in pljučnico, je poročala Televizija Slovenija.
V pristanišču na Siciliji že od ponedeljka stoji ladja Diciotti s 150 rešenimi prebežniki. Za zdaj sta pripravljenost za njihov sprejem pokazali le Irska in Albanija, je še poročala Televizija Slovenija.
Zaradi bojazni, da so zboleli za tuberkulozo, je urad za pomorsko zdravstveno varstvo v Catanii predtem zahteval izkrcanje 11 žensk in petih moških, poroča italijanska tiskovna agencija Ansa. V Catanii je na ladji 150 rešenih prebežnikov, potem ko so oblasti v sredo dovolile izkrcanje 27 mladoletnim.
Visoki komisariat Združenih narodov za begunce (UNHCR) je medtem pozval Evropsko unijo k ukinitvi ""nevarne in nemoralne"" priseljenske politike.
""Prišel je čas, da se preneha tekmovanje med državami, katera bo sprejela najmanj odgovornosti za ljudi, rešene na morju,"" je evropske države okrcal visoki komisar UNHCR-ja Filippo Grandi. ""Nevarno in nemoralno je ogrožati življenja beguncev in prosilcev za azil, medtem ko se države bojujejo v politični vojni za dolgoročne rešitve,"" je še dejal.
Evropska komisija je v petek v Bruslju gostila pogovore o razdelitvi prebežnikov z ladje, a dogovora niso dosegli. Srečanja so se poleg Italije udeležile še Nemčija, Grčija, Malta, Španija, Francija, Luksemburg, Belgija, Nizozemska in Irska.
Ladja italijanske obalne straže Diciotti je od ponedeljka zasidrana v Catanii, predtem je več dni krožila po odprtem morju in čakala na dovoljenje za vplutje. Notranji minister Matteo Salvini je sprva zahteval obljubo drugih članic EU-ja, da bodo sprejele rešene prebežnike, sicer jim ne dovoli na kopno. V intervjuju za javno radiotelevizijo RAI je medtem dejal, da bi lahko dovolili izkrcanje ""pravim beguncem"", ki so na ladji po njegovih besedah manjšina. Za zdaj je z ladje v sredo izpustil le 27 otrok brez spremstva.
Conte razočaran nad EU-jemPodpredsednik italijanske vlade Luigi di Maio je predtem zagrozil Bruslju, da bo Italija nehala plačevati v skupni evropski proračun, če ne bodo našli rešitve za prebežnike na ladji. Italijanski premier Giuseppe Conte je po srečanju v Bruslju sporočil, da se bo Italija ""ustrezno odzvala"" na odločitev Evropske unije, ki ji ni uspelo ""uresničiti principov solidarnosti in odgovornosti"".
"
http://www.rtvslo.si/slovenija/furlanija-julijska-krajina-mejo-s-slovenijo-bodo-varovali-gozdni-strazniki/464073,prebežniki,"
					24. avgust 2018 ob 18:36,zadnji poseg: 24. avgust 2018 ob 19:28
					Trst - MMC RTV SLO, STA","
G. C.
",Furlanija - Julijska krajina: Mejo s Slovenijo bodo varovali gozdni stražniki,"V sosednji italijanski deželi Furlanija - Julijska krajina (FJK) bodo varovanje meje s Slovenijo okrepili deželni gozdni stražniki (Corpo Forestale), je pojasnil predsednik dežele Massimiliano Fedriga.
""Furlanija niso odprta vrata za nezakonite prebežnike,"" je povedal Fedriga po poročanju avstrijske tiskovne agencije APA.
Za okrepitev nadzora so se odločili, potem ko je naraslo število prebežnikov, ki prenočujejo v središču Trsta in se izogibajo begunskim centrom. Teh, ki prihajajo v Trst po balkanski begunski poti, naj bi bilo okoli 80. Fedriga je napovedal, da jih bodo v sodelovanju z notranjim ministrstvom takoj odstranili iz začasnih bivališč na ulicah pristaniškega mesta.
Po poročanju tržaškega časopisa Il Piccolo je sicer v mestu trenutno okoli 1.000 prebežnikov. V zadnjih dneh so na območju Furlanije - Julisjke krajine prijeli tudi osem tihotapcev ljudi.
"
http://www.rtvslo.si/svet/evropa/evropske-drzave-brez-dogovora-o-prebeznikih-z-ladje-diciotti/464053,prebežniki,"
					24. avgust 2018 ob 14:13,zadnji poseg: 24. avgust 2018 ob 21:05
					Rim - MMC RTV SLO, Reuters","
K. Št., J. R.
",Evropske države brez dogovora o prebežnikih z ladje Diciotti,"Evropske države se niso dogovorile o razporeditvi prebežnikov, ki so obstali na ladji Diciotti v Catanii, kljub italijanskim grožnjam o koncu vplačevanja v evropski proračun.
Vodja Gibanja petih zvezd Lugi Di Maio je po pogovorih v Bruslju potrdil italijansko namero. ""Evropska unija se je odločila, da znova obrne hrbet Italiji,"" je zapisal na Facebooku in dodal, da njegova država nima druge izbire, kot da sprejme enostranske protiukrepe. ""Pripravljeni smo zmanjšati sredstva, ki jih dajemo Evropski uniji,"" je dodal.
Evropska komisija je v Bruslju gostila srečanje desetih držav – med drugim Italije, Nemčije, Grčije in Malte – glede 177 prebežnikov z ladje Diciotti. Diplomati iz držav so za Reuters povedali, da tudi po sestanku niso dosegli dogovora o morebitni porazdelitvi prebežnikov.
""Italija pritiska glede rešitve za Diciotti. Vendar za druge to ni bil najpomembnejši del, želeli so se pogovarjati o strukturnih rešitvah za ladje, ki plujejo v Sredozemskem morju,"" je povedal eden izmed diplomatov.
Di Maio napovedal trd pristop""Če ne bodo odločili nič glede Diciottija in premestitve prebežnikov, jaz in celotno Gibanje petih zvezd ne bomo več pripravljeni vsako leto dajati Evropski uniji 20 milijard evrov,"" je še pred srečanjem dejal italijanski minister za gospodarstvo in namestnik premierja di Maio. ""V zadnjih mesecih smo lahko opazovali, kako v odnosih z Evropsko unijo delujeta mehak in trd pristop.""
Italija je leta 2016 v skupni evropski proračun prispevala okoli 14 milijard evrov, kar je manj kot odstotek njihovega bruto nacionalnega dohodka. Iz proračuna pa je nato lahko črpala okoli 11,6 milijarde evrov, navaja francoska tiskovna agencija AFP.
Italijanski javni dolg največji v EU-juItalijanski javni dolg je medtem največji v EU-ju. Ob koncu 2017 je po podatkih evropskega statističnega urada Eurostat v absolutnih številkah dosegel 2.263 milijard evrov, v deležu BDP-ja pa je bil pri 132 odstotkih, kar Italijo uvršča na drugo mesto, takoj za prezadolženo Grčijo.
Prihodnje leto bo morala Italija po pisanju časnika na trgu za normalno servisiranje dolga zbrati okoli 400 milijard evrov, od tega približno 260 milijard evrov z izdajo srednje- in dolgoročnih obveznic.
Trump obljublja pomoč pri razdolževanjuMilanski časnik Corriere della Sera medtem poroča, da naj bi ameriški predsednik Donald Trump Italiji ponudil pomoč pri servisiranju javnega dolga. Trije visoki predstavniki vlade so namreč časniku zaupali, da je premier Giuseppe Conte po obisku v Beli hiši dejal, da mu je ameriški predsednik ""obljubil pomoč ZDA pri servisiranju javnega dolga prihodnje leto"". 
Kako natančno naj bi ZDA, ki nimajo državnega naložbenega sklada, prav tako pa zvezna vlada nima neposrednega vpliva na odločitve finančnega sektorja, pomagale Italiji, ni znano, Conte pa tega niti ni pojasnil.
Z ladje le 27 otrokItalijanski notranji minister Matteo Salvini prebežnikom, ki so obstali na ladji Diciotti v pristanišču v Catanii, namreč ne dovoli izkrcanja. Za zdaj je z ladje v sredo spustil le 27 otrok brez spremstva.
Ladja Diciotti je od ponedeljka v sicilijanskem pristanišču, pred tem je več dni krožila po odprtem morju in čakala na dovoljenje za vplutje v eno izmed pristanišč. Salvini terja obljubo drugih članic EU-ja, da bodo sprejele rešene migrante, dotlej jih ne namerava spustiti na kopno.
"
http://www.rtvslo.si/svet/s-in-j-amerika/venezuelci-hitijo-v-peru-preden-tudi-ta-drzava-zacne-zahtevati-potni-list/463987,prebežniki,"
					23. avgust 2018 ob 21:53
					Lima - MMC RTV SLO","
B. V.
","Venezuelci hitijo v Peru, preden tudi ta država začne zahtevati potni list","Venezuelci, ki skušajo zapustiti domovino in oditi v Peru, hitijo, da jim uspe v državo vstopiti pred soboto, ko bodo začela veljati nova pravila, ki bodo od Venezuelcev zahtevala potni list, ki ga številni nimajo.
Trenutno lahko namreč Venezuelci v Peru vstopajo zgolj z osebnimi izkaznicami. Številni čakajo na potni list že več let, oblasti pa za zamude krivijo ""mafijo"" znotraj upravnih služb. Včasih se od ljudi v zameno za hitrejšo izdajo dokumenta zahteva podkupnina.
Od leta 2014 je domovino zapustilo več kot dva milijona Venezuelcev, ki bežijo pred hudo gospodarsko krizo, ki je povzročila pomanjkanje hrane, zdravil in osnovnih dobrin.
Da bodo morali Venezuelci ob prečkanju meje pokazati potni list, se je pred Perujem odločil že sosednji Ekvador. Visoki komisar ZN-a za begunce Filippo Grandi je v četrtek obe državi pozval, ""naj ljudem, ki potrebujejo mednarodno zaščito, še naprej omogočata dostop do varnosti in vložitev prošnje za azil"".
Kot poroča BBC, je po podatkih ZN-a lani v Peru vstopilo 26.000 ljudi iz Venezuele, perujske oblasti pa pravijo, da jih je pozneje prišlo še veliko več. V Peruju naj bi bilo trenutno 400.000 Venezuelcev.
Perujski premier César Villanueva je dejal, da zahteva po potnem listu ne pomeni, da Peru ""zapira vrata"" venezuelskim prebežnikom. Po njegovih besedah venezuelska izkaznica ne vsebuje dovolj podatkov in jo je preprosto ponarediti.
Minister za zunanje zadeve Néstor Popolizio je dejal, da bo Peru Venezuelcem v ""izjemnih"" primerih izdajal ""humanitarne vizume"". Šlo naj bi za starejše ljudi, nosečnice in majhne otroke. Kot je pojasnil, lahko Venezuelci za takšen vizum zaprosijo na perujskih konzulatih v Venezueli, Kolumbiji in Ekvadorju, pa tudi na mejnem prehodu v mestu Tumbes.
Vrnitev v Venezuelo ""bi bil samomor""Eden izmed venezuelskih prebežnikov, Mauricio Aparicio, ki je prišel v Peru, je dejal, da je pobegnil pred hudo revščino v domovino. Svoji družini želi omogočiti boljše življenje. ""Moj oče ima raka na želodcu. Kot veste, zdravil ni, če pa jih že dobite, so zelo draga,"" je dejal.
Na stotine Venezuelcev proti Peruju potuje peš, saj nimajo denarja za plačilo avtobusne vozovnice. Ekvador je sicer ponudil več avtobusov za prevoz prebežnikov čez svoje ozemlje do Peruja. Na enem izmed njih je prebežnica Maly Avilés dejala, da se ne namerava vrniti v Venezuelo, saj ""bi bil to samomor"".
"
http://www.rtvslo.si/svet/evropa/hrw-madzarska-prebeznike-z-odrekanjem-hrane-sili-k-umiku-prosnje-za-azil/463942,prebežniki,"
					23. avgust 2018 ob 13:50,zadnji poseg: 23. avgust 2018 ob 13:59
					Budimpešta - MMC RTV SLO, STA","
K. Št.
",HRW: Madžarska prebežnike z odrekanjem hrane sili k umiku prošnje za azil,"Organizacija za človekove pravice Human Rights Watch ugotavlja, da Madžarska od avgusta letos nekaterim prebežnikom z zavrnjeno prošnjo za azil na meji s Srbijo odreka hrano, da bi ti umaknili pritožbo na zavrnitev.
""Vlada je s tem, da odreka hrano ljudem, ki so v njeni oskrbi, dosegla novo dno nehumanosti, s čimer krši zakone za zaščito človekovih pravic, vključujoč svojo obvezo kot članica EU-ja,"" je dejala Lydia Gall s Human Rights Watcha (HRW). ""Ta prezir do dobrobiti ljudi je cinično dejanje, s katerim ljudi prisilijo, da se odpovedo prošnji za azil in zapustijo Madžarsko,"" je še dodala.
Gre predvsem za tiste prebežnike, ki so jim prošnjo za azil na prvi stopnji zavrnili in želijo vložiti pritožbo. V času pritožbenega postopka so prosilci za azil nameščeni v zaprtem tranzitnem območju na meji med Madžarsko in Srbijo. Nekaterim odrekajo hrano. Med pritožbenim postopkom ne morejo vstopiti na Madžarsko, se pa lahko kadar koli vrnejo v Srbijo, navaja organizacija, ki se sklicuje na navedbe prosilcev za azil in njihovih odvetnikov.
Evropska komisija začela postopek pred Sodiščem EU-jaHRW tako poroča, da so madžarske oblasti zavrnile hrano dvema afganistanskima družinama in dvema Sircema, potem ko so jim zavrnili prošnjo za azil, kar dopušča nova zakonodaja. Doječim materam in otrokom iz Afganistana sicer zagotavljajo hrano, a so jim prepovedali, da bi jo delili z drugimi člani družine.
Madžarski helsinški odbor (HHC) je zoper Madžarsko podal pritožbo na Evropsko sodišče za človekove pravice (ECtHR), ki je Madžarski 10. avgusta odredilo, da mora omenjenima afganistanskima družinama zagotoviti hrano. A takšnih primerov naj bi bilo še več.
Kriminalizirali pomoč prebežnikomMadžarska je julija sprejela zakonodajo Stop Soros, uperjeno predvsem proti nevladnim organizacijam, ki jih financira ameriški milijarder in človekoljub madžarskih korenin George Soros. Nova zakonodaja kriminalizira vsakršno pomoč, ki bi jo nacionalne, mednarodne in nevladne organizacije ali katera koli druga oseba nudile posameznikom, ki želijo zaprositi za azil ali dovoljenje za prebivanje na Madžarskem.
V zakonodaji so tudi ukrepi, ki omejujejo svoboščine posameznikov, saj je vsakomur, ki je na podlagi te zakonodaje v kazenskem postopku – torej tistim, ki pomagajo prebežnikom, ali tistim, ki ne izpolnjujejo pogojev za vložitev prošnje za azil – prepovedano približevanje tranzitnim območjem na madžarskih mejah, kjer so prosilci za azil. Sankcije segajo od začasnega pridržanja do enoletne zaporne kazni in izgona iz države.
"
http://www.rtvslo.si/lokalne-novice/primorje/obcina-ankaran-ne-zeli-azilnega-doma/463940,prebežniki,"
					23. avgust 2018 ob 13:30,zadnji poseg: 23. avgust 2018 ob 18:07
					Ankaran - MMC RTV SLO, Radio Koper","
Tjaša Škamperle, Radio Koper, Al. Ma. 
",Občina Ankaran ne želi azilnega doma,"Občina Ankaran se ne strinja s kontingentnim načrtom, ki predvideva izpostavo azilnega doma na Debelem rtiču v primeru povečanega števila prosilcev. O tem je bila občina obveščena iz medijev, pri spremembi ni sodelovala in jo bo izpodbijala s pravnimi sredstvi. 
Prvi kontingentni načrt iz leta 2015 je v času zelo povečanega prihoda beguncev že predvideval začasno namestitev manjše skupine na Debelem rtiču. Takrat so v Ankaranu takšnemu scenariju odprli roke. Nov načrt, ki ga je vlada sprejela julija letos, pa je, pravijo na občini, nastal popolnoma mimo njih, čeprav predvideva, da bi tam nastanili do 120 prosilcev za azil. Na vlado so se obrnili, naj načrt popravi, pravi župan Gregor Strmčnik.
""Vlada ni izpolnila pravnih pogojev za sprejetje novega kontingentnega načrta kot tudi ne faze, v kateri bi se morebiti začel uporabljati počitniški dom na Debelem rtiču. Drugič, z enostransko odločitvijo je ravnala nezakonito, saj je posegla v pristojnosti in financiranje občine Ankaran. In tretjič, namembnost samega objekta, torej počitniškega doma, na podlagi veljavnega gradbenega in uporabnega dovoljenja sploh ne dovoljuje dejavnosti azilnega doma.""
Izpostava bi bila v krajinskem parku, a tja, poudarja Strmčnik, z upravnimi postopki ne spada. Vse to so pred mesecem dni pisali vladi, odgovora niso prejeli. V Uradu za oskrbo in integracijo migrantov pa so nam prejšnji teden zagotovili, da se v podobnih okoliščinah vselej obrnejo na predstavnike ključnih institucij, nevladnih organizacij in lokalnih skupnosti, ki sodelujejo v programih vključevanja posameznikov v slovensko družbo in da bodo za to še sledila usklajevalna srečanja, če bo to potrebo zaradi dejanskega vzpostavljanja izpostave. Občina pa je pripravljena sodelovati pri integraciji mlade migrantske družine.
"
http://www.rtvslo.si/svet/evropa/foto-juzno-od-malte-resili-se-sto-prebeznikov-na-colnu-tudi-dve-trupli/463893,prebežniki,"
					23. avgust 2018 ob 07:48,zadnji poseg: 23. avgust 2018 ob 13:46
					Valletta - MMC RTV SLO, STA","
K. Št.
","Foto: Južno od Malte rešili še sto prebežnikov, na čolnu tudi dve trupli","Malteška obalna straža je južno od Malte rešila 100 prebežnikov, ki so potovali na čolnu v slabem stanju, na plovilu sta bili tudi dve trupli. Prebežnike so prepeljali v pristanišče v Valletti in jih nastanili v centru za migrante, je sporočila obalna straža.
Malteška vlada se je medtem odzvala na obtožbe italijanskega notranjega ministra Mattea Salvinija, da Malta še vedno ni prevzela 50 od 450 prebežnikov, ki jih je Italija sprejela pred petimi tedni. ""Malteške oblasti so bile že v stiku z italijanskimi, da bi čim prej izpolnile svoje zaveze. Vendar pa Italija še ni predlagala jasnega postopka, da bi mu Malta sledila,"" so zapisali v Valletti.
Ob tem so opozorili, da tudi Italija ni sprejela prebežnikov z ladje nevladne organizacije Lifeline, ki so se izkrcali na Malti. 200 rešenih ljudi naj bi poleg Italije sprejelo še več drugih evropskih držav.
Vlada v Valletti vztraja, da ""vedno sodeluje v solidarnostnih mehanizmih in da je bila prva država, ki je izpolnila svoje zaveze v okviru solidarnostnega mehanizma Evropske komisije za Italijo in Grčijo"". Poudarili so, da na področju reševanja prebežnikov na morju spoštuje mednarodno pravo.
Ladjo Diciotti zapustili 27 otrokOd junija, ko je v Rimu oblast prevzela nova populistična vlada, je na Sredozemskem morju obtičalo že več ladij z rešenimi prebežniki, saj Italija in Malta odgovornost zanje prelagata druga na drugo. 177 prebežnikov z ladje italijanske obalne straže Diciotti, ki jih je italijanska obalna straža rešila v četrtek, še vedno ostaja na ladji, ki je zasidrana v pristanišču v Catanii. Italijanske oblasti so dovolile, da se z ladje izkrca le 27 mladoletnikom brez spremstva.
Italijanski notranji minister Matteo Salvini je dejal, da bodo preostale prebežnike izpustili z ladje v trenutku, ko bo Italija dobila obljubo držav članic EU-ja, da bodo sprejele rešene prebežnike. V Bruslju so v sredo povedali, da rešitev za prebežnike z ladje Diciotti še vedno iščejo, saj še nobena članica ni ponudila, da bi sprejela kakšnega.
"
http://www.rtvslo.si/slovenija/urad-varuha-clovekovih-pravic-policija-v-crnomlju-in-metliki-zanemarja-osebne-okoliscine-prebeznikov/463823,prebežniki,"
					22. avgust 2018 ob 12:19
					Ljubljana - MMC RTV SLO, STA","
La. Da.
",Urad varuha človekovih pravic: Policija v Črnomlju in Metliki zanemarja osebne okoliščine prebežnikov,"Iz urada varuha človekovih pravic  so nenapovedano obiskali policijski postaji Črnomelj in Metlika in ugotovili, da osebne okoliščine tujcev, na podlagi katerih bi morda lahko zaprosili za azil, niso bile dovolj resno obravnavane ali pa so bile preslišane.
Da bi preveril navedbe medijev o domnevno neustreznem ravnanju slovenskih policistov, so iz urada varuhinje policijski postaji obiskali 19. junija. Policisti naj bi namreč ob prijetju prebežnikov na meji med Hrvaško in Slovenijo ter v notranjosti, večinoma pri Črnomlju, zavračali njihove prošnje za azil. Varuh je v pregledanih primerih pogrešala predvsem resno obravnavo osebnih okoliščin vsakega posameznika.
V uradnih zaznamkih povzete izjave tujcev so namreč izredno skope in se nanašajo predvsem na potovanje ter prehod meje, ugotavljajo pri varuhu. Prav tako so skope tudi izjave o razlogih za zapustitev matične države, ki pa bi lahko predstavljale pomemben dejavnik pri morebitni nameri za mednarodno zaščito.
V zapisniku ""ekonomski migrant"", čeprav je državo zapustil zaradi groženjV enem izmed zapisnikov o izročitvi in sprejemu osebe je bil denimo kot razlog za zapustitev matične države navedeno, da je oseba ekonomski migrant. Iz uradnih zaznamkov pa izhaja, da sta dva od obravnavanih tujcev na vprašanje policista povedala, da sta matično državo zapustila zaradi groženj.
Čeprav je iz zakona o mednarodni zaščiti mogoče razbrati, da posameznik svojo željo po mednarodni zaščiti izrazi sam, varuh meni, da je v primerih, ko je odločitev o vrnitvi praviloma izvedena v enem samem dnevu, pomembno, da policisti vsem osebam, ki potrebujejo mednarodno zaščito, čim prej zagotovijo ustrezne informacije glede azilnih postopkov.
Omogočiti jim morajo tudi dovolj časa, da se lahko izrazijo, ali bi želeli podati prošnjo za azil, in če to želijo, jim morajo tudi to omogočiti. Zlasti v primerih, ko je odločitev o vrnitvi sprejeta v zelo kratkem času in brez pisne odločbe ter tudi brez možnosti uveljavljanja učinkovitega pravnega varstva, bi bilo smiselno od posameznika pridobiti izjavo, ali ima namero podati prošnjo za mednarodno zaščito v Sloveniji, in to tudi ustrezno dokumentirati, predlaga varuh.
Ministrstvo brez konkretnega odgovoraKot so še navedli pri varuhu, so pričakovali, da se bo notranje ministrstvo do očitkov opredelilo, vendar pa je v odgovoru zgolj zagotovilo, da policija pri izvajanju postopkov v celoti upošteva pravice tujcev, vključno s pravico dostopa do mednarodne zaščite.
A v uradu še vedno pogrešajo resno opredelitev do izpostavljenih pomislekov, zato so v torek ministrstvu znova poslali dopis. Predlaga pa tudi sprejetje ukrepov za doslednejše dokumentiranje vseh okoliščin policijskih postopkov s tujci, da bi to tudi kasneje dopuščalo vpogled v pravilnost in zakonitost sprejetih odločitev, so še navedli pri varuhu.
Na MNZ-ju dodatnega dopisa varuha človekovih pravic še niso prejeli. ""Vsekakor pa ga bomo po prejetju temeljito preučili, še zlasti glede njegovih dodatnih vprašanj na že posredovana in konkretna pojasnila MNZ-ja,"" so sporočili z ministrstva.
"
http://www.rtvslo.si/svet/s-in-j-amerika/ekvador-in-peru-bosta-otezila-vstop-venezuelcem/463401,prebežniki,"
					17. avgust 2018 ob 08:10
					Lima,Quito - MMC RTV SLO, Reuters","
B. V.
",Ekvador in Peru bosta otežila vstop Venezuelcem,"Venezuelci bodo morali ob vstopu v Ekvador in Peru kmalu začeti kazati potne liste namesto osebnih izkaznic. Državi sta namreč zaskrbljeni zaradi množičnega prihoda državljanov Venezuele.
Ekvador in Peru sta do zdaj Venezuelcem omogočala vstop v državo zgolj z osebnimi izkaznicami, s čimer so tem ljudem olajšali beg iz njihove domovine. Ekvadorsko zunanje ministrstvo je sporočilo, da bo zahteva za potni list veljala specifično za Venezuelce.
Ta mesec so ekvadorske oblasti razglasile izredne razmere v treh pokrajinah, potem ko se je povečalo število venezuelskih prebežnikov, ki so prečkali ekvadorsko-kolumbijsko mejo v Andskem gorovju. Po podatkih oblasti je mejo dnevno prečkalo 4.500 Venezuelcev, medtem ko je bilo to število pred tem med 500 in 1.000, poroča Reuters.
Z zunanjega ministrstva so sporočili, da je letos v državo vstopilo okoli 600.000 Venezuelcev, pri čemer jih je v državi ostalo okoli 109.000.
Prisiljeni v večdnevna potovanja za avtobusiKer si zaradi nizkih prejemkov - pogosto zaslužijo le nekaj ameriških dolarjev mesečno - Venezuelci ne morejo privoščiti potovanja z letalom, se več dni vozijo z avtobusi po Južni Ameriki. Številni prečkajo Ekvador na poti v Peru ali Čile proti jugu.
Kot sta dejala dva vira v perujski vladi, ki nista želela biti imenovana, bo tudi Peru kmalu začel zahtevati potne liste od Venezuelcev, ki želijo vstopiti v državo.
V Peruju je po ocenah oblasti skoraj 400.000 Venezuelcev, od katerih jih je večina prišla v državo letos. Perujski notranji minister je ta teden dejal, da okoli 20 odstotkov Venezuelcev v Peru vstopi brez potnega lista.
Venezuelci, ki prodajajo hrano in drobnarije, so postali pogost pojav na ulicah Lime in Quita, domačini pa se bojijo, da jim bodo migranti začeli jemati službe in se bo zaradi njih povečala stopnja zločinov.
"
http://www.rtvslo.si/slovenija/slovenija-iz-evropskih-begunskih-kvot-sprejela-253-ljudi/463392,prebežniki,"
					16. avgust 2018 ob 20:35
					Ljubljana - MMC RTV SLO, STA","
Al. Ma.
",Slovenija iz evropskih begunskih kvot sprejela 253 ljudi,"Slovenija je obveznost glede premestitev ljudi iz Grčije in Italije izpolnila v celoti in v postavljenih rokih, je sklenila vlada. Vsi niso prišli v Slovenijo, a ne po krivdi naše države. 
Vlada se je na dopisni seji seznanila s končnim poročilom medresorske delovne skupine za koordinacijo premestitev ljudi iz Italije in Grčije ter za trajne preselitve iz tretjih držav.
Postopki premestitev ljudi iz Italije in Grčije so stekli marca 2016. Slovenija se je po pojasnilih vlade obvezala sprejeti celotno dodeljeno kvoto, to je 218 ljudi iz Italije in 349 ljudi iz Grčije. Premestitev celotne kvote pa ""ni bila realizirana, ker Italija in Grčija nista predložili dokumentacije za premestitev celotne kvote ljudi"".
Kot so zapisali na vladi, jih je bilo dejansko premeščenih 81 iz Italije (77 državljanov Eritreje, trije državljani Sirije in en državljan Jemna) in 172 ljudi iz Grčije (149 državljanov Sirije, 17 državljanov Iraka in šest ljudi brez državljanstva), kar predstavlja 44,6 odstotka celotne kvote. Do konca julija letos je bilo odločeno o 251 prošnjah za mednarodno zaščito.
Nekaj jih je moralo nazajTako je bil 233 ljudem priznan status begunca (141 državljanov Sirije, 74 državljanov Eritreje, 12 državljanov Iraka in šest ljudi brez državljanstva), enajstim je bila priznana subsidiarna zaščita (deset državljanov Sirije in en državljan Jemna), petim so bile prošnje zavrnjene (vsi državljani Iraka), v dveh primerih je bil izdan sklep o ustavitvi postopka zaradi samovoljne zapustitve azilnega doma (državljana Sirije in Eritreje).
Sprejemi iz TurčijePoleg tega je vlada marca 2016 sprejela načrt izvedbe preselitve 20 ljudi iz tretjih držav, avgusta istega leta pa dodaten sklep, da se na podlagi kvote iz Turčije sprejme 40 državljanov Sirije, ki se jim lahko prizna status begunca. Tako je 24. julija letos v Slovenijo prispela prva skupina 21 sirskih beguncev iz Turčije. Projekt predvideva, da naj bi bila druga skupina devetnajstih v Slovenijo preseljena jeseni.
Medresorska delovna skupina za koordinacijo premestitev ljudi iz Italije in Grčije ter trajne preselitve ljudi iz tretjih držav je sicer z današnjo vladno obravnavo poročila prenehala delovati.
"
http://www.rtvslo.si/svet/evropa/bih-center-za-prebeznike-kljub-nasprotovanju-lokalnih-oblasti-tudi-v-veliki-kladusi/463381,prebežniki,"
					16. avgust 2018 ob 19:03
					Sarajevo - MMC RTV SLO, STA","
J. R.
",BiH: Center za prebežnike kljub nasprotovanju lokalnih oblasti tudi v Veliki Kladuši,"Oblasti Bosne in Hercegovine so napovedale, da bodo vzpostavile več začasnih centrov za prebežnike. Kljub nasprotovanju lokalnih oblasti ga nameravajo urediti tudi v Veliki Kladuši.
V Veliki Kladuši bo center stal v enem od opuščenih poslopij Agrokomerca, so sporočili iz operativnega štaba sveta ministrov BiH-a, pristojnega za nezakonite migracije. O tej lokaciji so se več mesecev pogovarjali s predstavniki lokalnih oblasti, ki so nasprotovale temu, da bi prebežnike nastanili na območju občine.
Glede lokacije so bili zaradi bližine hrvaške meje skeptični tudi v Bruslju. Bližina Hrvaške bi namreč lahko prebežnike spodbudila, da bi skušali doseči ozemlje Evropske unije, poroča hrvaška tiskovna agencija Hina. Ni sicer znano, ali bodo za ureditev centra uporabili tudi sredstva EU-ja. Bruselj je BiH-u za spopadanje z migrantsko krizo namenil šest milijonov evrov pomoči.
Iz sveta ministrov BiH-a so ob tem sporočili, da bodo prihodnji teden začeli preurejati še dijaški dom v Bihaću, kjer so prebežniki že nameščeni. Opremljati bodo začeli tudi vojašnico v kraju Hadžići pri Sarajevu, kjer bodo uredili center za nekaj sto ljudi. Okoli 200 najbolj ogroženih prebežnikov, predvsem otrok in žensk, pa bodo namestili v bližini Cazina, ki tako kot Bihać in Velika Kladuša leži na severozahodu države.
Strožji mejni nadzorBiH napoveduje tudi strožji nadzor mejnih prehodov, saj štab za nezakonite migracije ocenjuje, da se pritisk na vzhodno mejo BiH-a povečuje. Napovedali so okrepitev obmejne policije, saj bodo na mejo v pomoč obmejni policiji poslali še policiste Federacije BiH-a. Radio Sarajevo poroča, da so dozdajšnje krepitve števila policistov na vzhodni meji države pokazale rezultate, saj se je število poskusov nezakonitega prečkanja zmanjšalo.
V Bosni in Hercegovini so za 7. oktober napovedane splošne volitve. Al Džazira Balkans poroča, da bi napoved izgradnje centrov lahko služila le kot preizkus za reakcije ljudi na območjih.
"
http://www.rtvslo.si/evropska-unija/pet-clanic-eu-ja-bo-sprejelo-141-prebeznikov-na-krovu-aquariusa/463231,prebežniki,"
					14. avgust 2018 ob 17:01
					Valletta - MMC RTV SLO, Reuters","
B. V.
",Pet članic EU-ja bo sprejelo 141 prebežnikov na krovu Aquariusa,"Pet članic EU-ja se je v torek dogovorilo, da bodo sprejele 141 prebežnikov na krovu reševalne ladje Aquarius, zaradi česar je Malta sporočila, da bo ladji dovolila vplutje v njeno pristanišče.
Pred odločitvijo petih držav, in sicer Francije, Nemčije, Luksemburga, Portugalske in Španije, so Španija, Tunizija in Malta ladji prepovedovale vplutje. Na Aquariusu so prebežniki, ki so jih rešili z ladij ob Libiji. Malta je sprva zahtevala, da se jih mora prepeljati v Libijo, Tunizijo ali na italijanski otok Lampedusa, ki so bili vsi bližje.
Malteška vlada je sporočila, da so poleg omenjenih prebežnikov v ponedeljek na Malto prepeljali še dodatnih 114 prebežnikov, rešenih na morju. Od teh jih bo 60 prav tako razdeljenih med članice Unije. Španski premier Pedro Sánchez je dejal, da bo Španija sprejela 60 ljudi. Portugalska pa jih bo sprejela 30 z Aquariusa in drugih ladij, ki so prispele na Malto.
Španija je junija sprejela 629 večinoma podsaharskih Afričanov, ki so bili na Aquariusu, kar je po Sánchezovih besedah pomagalo pri sklenitvi zadnjega dogovora, ki ga je Malta označila za ""konkreten primer evropskega vodenja in solidarnosti"".
Znak majhnega napredkaZadnji spor glede sprejema prebežnikov, ki bežijo pred vojnami in revščino, po poročanju Reutersa kaže, kako malo političnega napredka je bilo doseženega, odkar so evropski voditelji junija dosegli sporazum glede migracij, katerega namen naj bi bil bolj pomiriti nasprotna stališča kot ponuditi konkretne rešitve.
"
http://www.rtvslo.si/crna-kronika/v-prometni-nesreci-poskodovane-prebeznike-odpeljali-v-izolsko-bolnisnico/463172,prebežniki,"
					14. avgust 2018 ob 09:35,zadnji poseg: 14. avgust 2018 ob 16:15
					Črni Kal - MMC RTV SLO, STA, Radio Slovenija","
Sa. J., La. Da.
",V prometni nesreči poškodovane prebežnike odpeljali v izolsko bolnišnico,"24-letni Hrvat, ki je v vozilu prevažal osem ilegalnih prebežnikov iz Afganistana, je med vožnjo od Podgorja proti Kastelcu izgubil oblast nad vozilom in se prevrnil na streho.
Hrvaški voznik je v noči na torek, nekaj pred tretjo uro zjutraj, v križišču za Petrinje v ostrem levem ovinku izgubil oblast nad vozilom. To je bočno trčilo v brežino in se prevrnilo na streho.
V avtomobilu je bilo poleg Hrvata, ki se je lažje poškodoval, še osem ilegalnih prebežnikov iz Afganistana: odrasla moški in ženska ter šest mladoletnikov. Osmerica se je v nesreči poškodovala, zato so jih odpeljali na zdravljenje v izolsko bolnišnico.
Radio Slovenija poroča, da so neuradno izvedeli da je njihovo stanje stabilno in so zunaj življenske nevarnosti. Vozniku so zaradi suma storitve kaznivega dejanja prepovedanega prehajanja meje ali ozemlja države odvzeli prostost.
Na območju koprske policijske uprave so letos obravnavali 52 kaznivih dejanj prepovedanega prehajanja meje.
"
http://www.rtvslo.si/slovenija/urad-pocitniski-dom-mnz-ja-bi-za-prebeznike-uporabili-le-ce-bi-bile-vse-kapacitete-zasedene/463160,prebežniki,"
					14. avgust 2018 ob 07:39
					Ankaran - MMC RTV SLO, Radio Slovenija","
Sa. J., Tjaša Škamperle, Radio Slovenija 
","Urad: Počitniški dom MNZ-ja bi za prebežnike uporabili le, če bi bile vse kapacitete zasedene","Vladni urad za oskrbo in integracijo migrantov je letos objavil tri javna naročila, ki se nanašajo na nekdanji kompleks ministrstva za notranje zadeve na Debelem rtiču.
V uradu pojasnjujejo, da postopki še niso končani in da želijo biti pripravljeni, če bi te prostore potrebovali ob morebitnem povečanem številu prosilcev za mednarodno zaščito.
Del kompleksa, ki je v preteklosti deloval zgolj za potrebe notranjega ministrstva, v Uradu za oskrbo migrantov imenujejo izpostava Azilnega doma Ljubljana Debeli rtič, pojasnjuje direktorica Urada Mojca Špec Potočar. ""Gre za primer povečanega števila prihodov prosilcev za mednarodno zaščito v Slovenijo in bi te proste kapacitete v izpostavi lahko potencialno uporabili kot morebitno nastanitveno kapaciteto. Seveda ob pogoju, da so druge nastanitvene kapacitete za najbolj ranljive skupine prosilcev za mednarodno zaščito, čemur bi bila omenjena lokacija tudi namenjena, že zasedene,"" je dodala Špec Potočarjeva.
V tem letu je Urad objavil tri javna naročila, ki zadevajo lokacijo v občini Ankaran: iskal je dobavitelje prehrane, ekoloških živil ter službe za varovanje. Razpisi še niso zaključeni.
Peticijo spodbuja tudi koprski odbor SDS-aNa družbenem omrežju poteka podpisovanje peticije - ki je naslovljena proti prebežnikom na Debelem rtiču. Med drugimi jo spodbuja koprski odbor SDS-a, njegova članica Sabina Homjak je bila ena glavnih nasprotnic urejanja nastanitve beguncev na Škofijah.
V Občini Ankaran o načrtih vladnega urada uradno niso obveščeni. V uradu pojasnjujejo: ""Bodo vsekakor sledila še usklajevalna srečanja, če bo to potrebno zaradi morebitnega vzpostavljanja izpostave.""
V uradu pojasnjujejo še, da lokacija na Debelem rtiču ni povezana z zdraviliščem in da je predvidena za družine in otroke.
"
http://www.rtvslo.si/svet/evropa/na-malteski-kmetiji-v-necloveskih-razmerah-zivelo-110-prebeznikov/463152,prebežniki,"
					13. avgust 2018 ob 20:58
					La Valletta - MMC RTV SLO","
J. R.
",Na malteški kmetiji v nečloveških razmerah živelo 110 prebežnikov,"Na nekdanji kmetiji v vasi Quorma so malteške oblasti odkrile okoli 110 migrantskih delavcev, ki so morali za obupne bivalne razmere plačevati med 100 in 200 evri mesečno.
Kot so sporočile malteške oblasti, so bili prostori kmetije preoblikovani v začasna prebivališča za delavce iz tujine, ki na otoku iščejo poceni nastanitev, poroča nemška tiskovna agencija DPA.
Podnajemniki na kmetiji so povedali, da so za bivanje v boksu za živino odšteli okoli sto evrov na mesec. Za majhne sobe s posteljami so morali odšteti po 200 evrov. Po navedbah policije nobeden od prostorov ni imel osnovne opreme in ni zagotavljal zasebnosti, vsi pa so bili močno prenatrpani. Uporaba kopalnic in straniščnih prostorov je bila po njeni oceni zdravju škodljiva.
Oblasti so vse prostore na nekdanji kmetiji zaprle, ker so bili nezakonito preoblikovani. Nekdanji podnajemniki, večinoma Afričani, so po raciji povedali, da so na Malto s trajektom prišli iz Italije. Nekateri bodo zdaj bivališče poiskali pri prijateljih, medtem ko jih bo okoli 80 ostalo brez strehe nad glavo.
Malta je zaradi gospodarske rasti postala priljubljen cilj prebežnikov. Humanitarne organizacije so že večkrat opozorile, da to pomeni tudi porast nezakonitega dela. Nevladna organizacija Aditus Foundation je kmalu po današnji raciji v izjavi oblasti pozvala k nadaljnjim preiskavam morebitnega izkoriščanja, suženjstva in trgovine z ljudmi.
Malteška mornarica rešila 117 ljudiMedtem je malteška mornarica rešila 114 prebežnikov, ki so sredi morja v gumijastem čolnu zašli v težave. Čoln so odkrili med rednim patruljiranjem 53 navtičnih milj južno od otoka, rešence pa so prepeljali v prestolnico Valletto.
Oblasti zavrnile ladjo AquariusMalta je sicer pri sprejemanju prebežnikov, rešenih v Sredozemskem morju, precej zadržana. Podobno kot Italija je tudi Malta danes zavrnila vplutje ladji Aquarius, ki je v petek rešila 141 ljudi. Ladja je tako spet obtičala sredi Sredozemskega morja.
Prebežniki iz Somalije in Eritreje so posadki povedali, da so pred Aquariusom srečali pet drugih ladij, ki pa jim niso hotele pomagati. Po navedbah posadke so mnogi med njimi zelo šibki in nedohranjeni.
Tiskovni predstavnik Evropske komisije je medtem v Bruslju dejal, da je komisija v stiku z več članicami Evropske unije, da bi našli rešitev zanje, poroča avstrijska tiskovna agencija APA.
"
http://www.rtvslo.si/svet/evropa/hrvaska-policija-streljala-na-vozilo-domnevnega-tihotapca-prebeznikov/463140,prebežniki,"
					13. avgust 2018 ob 18:30
					Karlovec - MMC RTV SLO, STA","
J. R.
",Hrvaška policija streljala na vozilo domnevnega tihotapca prebežnikov,"Hrvaška policija je v osrednjem delu države streljala na vozilo domnevnih tihotapcev prebežnikov. Dvojico so nato aretirali v bližnjem Karlovcu, na kraju dogodka pa našli 29 tujcev.
V mestu Živković Kosa je policija skušala zaustaviti osebni avtomobil nemških registrskih oznak. Voznik vozila se ni zaustavil, kot mu je to naročil policist. Namesto tega je pospešil in skušal zapeljati v policista, ki je odskočil in nato dvakrat ustrelil proti zadnjim kolesom vozila, so navedli na policiji.
Uporaba pištole je bila po besedah načelnika karlovške policije Darka Bratića upravičena, saj je vozilo krenilo proti policistu. Vozilo je pot nadaljevalo proti 20 kilometrov oddaljenem Karlovcu, kjer se je ustavilo. Iz njega sta pobegnila dva človeka, ki ju je policija aretirala. Sumijo ju tihotapljenja prebežnikov.
Na kraju dogodka so ob cesti našli 29 tujcev. Njihove narodnosti niso razkrili, obravnavali pa jih bodo v skladu s predpisi, je povedal Bratić. Načelnik je izrazil zadovoljstvo, da tokrat ni bilo poškodovanih in da so preprečili še en primer tihotapljenja ljudi.
Podoben incident se je konec maja zgodil na območju vasi Donji Srb na jugu države, ko je policija streljala na vozilo s prebežniki. Tedaj sta bila ranjena dva otroka, ki sta bila v kombiju.
"
http://www.rtvslo.si/svet/evropa/na-hrvaskem-plaz-zasul-dva-prebeznika/463074,prebežniki,"
					12. avgust 2018 ob 22:07
					Zagreb - MMC RTV SLO, STA","
J. R.
",Na Hrvaškem plaz zasul dva prebežnika,"V gozdu v okolici Ogulina, jugozahodno od Karlovca na Hrvaškem, je hrvaška policija našla trupli dveh mladih prebežnikov, ki ju je zasul plaz kamenja.
Na kraj nesreče so policijo pripeljali prebežniki sami, vendar je bilo za zasuta fanta že prepozno. Skupina desetih prebežnikov, starih med 20 in 30 let, je v vas Tomići, osem kilometrov od kraja nesreče, prispela v soboto, poroča Hrvaška radiotelevizija (HRT).
Hrvaška policija dogodek še preiskuje, več informacij so napovedali za ponedeljek. Ni jasno, kam je policija odpeljala preživelo deseterico.
Prebežnika sirska državljanaJutarnji list na svojih straneh sicer poroča, da naj bi bila ponesrečena mladeniča sirska državljana, ki sta se skupaj s preostalo skupino skušala prebiti do Trsta v Italiji. V gozdu so prespali, ponoči pa jih je presenetil plaz kamenja. Eden naj bi takoj umrl, drugi pa je bil hudo poškodovan, a je pozneje tudi on umrl. Stara naj bi bila 24 let, še navaja hrvaški časopis.
"
http://www.rtvslo.si/svet/afrika/maroko-vec-sto-prebeznikov-s-severa-prisilno-prepeljal-na-jug-drzave/463063,prebežniki,"
					12. avgust 2018 ob 17:03
					Rabat - MMC RTV SLO, Reuters, STA","
J. R.
",Maroko več sto prebežnikov s severa prisilno prepeljal na jug države,"Maroške oblasti so v zadnjih dneh več sto prebežnikov prisilno in nezakonito prepeljale s severa na jug države, so sporočili iz Maroškega združenja za človekove pravice.
V mestih Nador in Tangier na severu so izvedli racije in aretirali več sto prebežnikov. S priobalnih območij na severu Maroka so proti notranjosti z avtobusi prepeljali predvsem ljudi iz podsaharske Afrike. Nekateri izmed njih so morali avtobus zapustiti v bližini priobalnega mesta Tiznit, približno 800 kilometrov južno od sredozemske obale, je po navedbah združenja povedal eden izmed prebežnikov, navaja nemška tiskovna agencija DPA.
Prebežnike so prepeljali iz mesta Tangier v bližini španske eksklave Ceuta in mesta Nador v bližini druge španske eksklave Melilla. ""Gre za operacijo v sklopu boja proti nezakonitemu priseljevanju,"" je dejal predstavnik lokalnih oblasti iz mesta Tangier na obali Sredozemskega morja. Po uradnih ocenah so od 1.600 do 1.800 ljudi preselili v ""mesta z boljšimi življenjskimi razmerami"", predstavnika oblasti navaja južnoafriški medij News24, ki se sklicuje tudi na francosko tiskovno agencijo AFP.
Združenje opozarja, da gre za hude kršitve človekovih pravic. Prebežnike naj bi namreč brez sodnega naloga aretirali v obmorskih prebežniških taboriščih in tudi na njihovih domovih in jih prepeljali na jug države. ""Odgovorni sta Španija in Evropska unija,"" je dejal Omar Nadži iz združenja za človekove pravice.
EU krepi pomoč MarokuPrav te dni se na jugu Španije sestajata premier Pedro Sanchez in nemška kanclerka Angela Merkel. Na včerajšnji tiskovni konferenci glede nezakonitega priseljevanja v EU-ja sta se zavzela za sodelovanje z afriškimi državami in pomoč Maroku in Tuniziji, saj gre po besedah Merklove ""za obmejni državi, ki potrebujeta našo pomoč"", poroča Deutsche Welle.
V zadnjem času vse več ljudi, ki skušajo priti v Evropo, izbere pot čez Maroko. Italija je svoja pristanišča namreč zaprla, obalna straža v Libiji pa je poostrila nadzor svojih voda in prebežnike vrača na libijsko obalo. Po podatkih Združenih narodov je letos iz Maroka v Španijo prišlo že 28.000 ljudi, kar je toliko kot v celotnem lanskem letu.
Euronews medtem poroča, da je Bruselj julija Maroku in Tuniziji odobril 55 milijonov evrov za ""izboljšanje upravljanja pomorskih meja, reševanje življenj na morju in boj proti tihotapcem, ki delujejo v regiji"". Nekateri strokovnjaki medtem opozarjajo na poročila, da naj bi Maroko v zadnjem času nekoliko sprostil obmejni nadzor in na pot dovolil več prebežnikom, s čimer naj bi pridobil prednosti pri pogajanjih o ribiških sporazumih in evropski pomoči za migracije.
""Težko je to trditi z absolutno gotovostjo, a več opazovalcev, ki jim zaupam, kaže na to, da Maroko, kot je to storil v preteklosti, to uporablja za pogajanja o zelo občutljivih vprašanjih, kot je sporazum o ribištvu, ali pri pogajanjih o pomoči, ki jo bo EU dal državi za upravljanje migracijskih tokov,"" je povedal Gonzalo Fanjul, preiskovalec pri organizaciji PorCausa, ki preiskuje migracijske zadeve.
Maroko prejel ameriško perutnino ...Severnoafriška država je prejšnji teden prvič v zgodovini preklicala prepoved uvoza ameriške perutnine. Državi imata sicer vse od leta 2006 sklenjen prostotrgovinski sporazum. Maroško ministrstvo za kmetijstvo in ribolov je po poročanju Reutersa sporočilo, da bodo v letu 2018 prejeli slabih 9.000 ton ameriške zmrznjene perutnine (sicer le 1,3 odstotka maroške porabe perutnine), ameriško trgovinsko ministrstvo pa je vrednost poslovanja za prvo leto ocenila na deset milijonov dolarjev.
... in prepovedal iranske preprogeSavdska televizija Al Arabija medtem poroča, da je Maroko prekinil vse bančne transferje z Iranom in prepovedal uvoz iranskih preprog in surovin. Ameriško veleposlaništvo v Rabatu je namreč maroško ministrstvo za zunanje zadeve in mednarodno sodelovanje opozorilo, da se je 6. avgusta izteklo 90-dnevno tranzicijsko obdobje, po katerem bodo ZDA po izstopu iz iranskega jedrskega dogovora znova uvedle sankcije proti Iranu.
Maroko je diplomatske vezi z Iranom prekinil že maja letos, saj naj bi Iran podpiral fronto Polisario, ki si prizadeva za neodvisnost zahodne Sahare, ozemlja pod maroško okupacijo. Trgovina med Marokom in Iranom je lani znašala štiri milijone dolarjev, še poroča Al Arabija.
"
http://www.rtvslo.si/svet/evropa/merklova-in-sanchez-za-vracanje-prebeznikov-v-drzave-izvora/463015,prebežniki,"
					11. avgust 2018 ob 16:50,zadnji poseg: 11. avgust 2018 ob 22:03
					Sanlucar de Barrameda - MMC RTV SLO, STA","
J. R.
",Merklova in Sanchez za vračanje prebežnikov v države izvora,"Nemška kanclerka Angela Merkel in španski premier Pedro Sanchez sta se strinjala, da je treba okrepiti dialog in sodelovanje z državami izvora prebežnikov, še posebej z Marokom.
Merklova je izpostavila tudi sodelovanje z Afriko pri vračanju zavrnjenih prosilcev za azil. ""Želimo tesno, iskreno sodelovanje z afriškimi državami, ki bo koristilo obema stranema. Ne smemo govoriti o Afriki, temveč z Afriko,"" je poudarila nemška kanclerka.
Sanchez je dejal, da je obala Španije in s tem Evrope le 40 kilometrov oddaljena od Afrike, pri razvoju pa je razdalja med celinama neprimerno večja. Izrazil je prepričanje, da bi moralo biti zmanjšanje tega razkoraka ena glavnih nalog Evropske unije.
Španska vlada je pred srečanjem poudarila, da imata politiki Nemčije in Španije pri vprašanju migracij enaka izhodišča. Tako nemška kanclerka kot španski premier sta se denimo strinjala, da morata državi finančno pomagati Maroku, s katerim imata španski eksklavi Ceuta in Melilla kopensko, strogo zavarovano in ograjeno mejo.
Po besedah Merklove so prebežniki težava vseh držav članic EU-ja, ne le tistih ob Sredozemskem morju, v katerih prebežniki vstopijo v Unijo. Treba je najti pravičen sistem porazdelitve, govoriti z državami izvora prebežnikov in skleniti dogovore o vračanju.
Dejala je še, da je vprašanje porazdelitve prebežnikov mogoče rešiti, sama bi ga rešila v duhu partnerstva. Pri tem mora EU po besedah kanclerke spoštovati svoje temeljne vrednote, med njimi tudi človekovo dostojanstvo.
Dogovor o vračanju prebežnikov v ŠpanijoMedtem je začel veljati dvostranski dogovor o vračanju prebežnikov v Španijo, ki so bili pred prihodom v Nemčijo že popisani v Španiji. V skladu z njim bo morala Nemčija prebežnike vrniti 48 ur po prihodu v državo. Nemčija naj bi Španiji na podlagi tega dogovora po pričakovanjih sicer vrnila le nekaj več kot sto prebežnikov letno, navaja nemška tiskovna agencija DPA.
Španija je prva članica Evropske unije, ki je z Nemčijo sklenila tovrsten dogovor. Pogovori z Italijo in Grčijo o podobnih dvostranskih dogovorih še potekajo. Nemški notranji minister Horst Seehofer je junija dejal, da želi dogovore skleniti do konca julija ali na začetku avgusta.
Španija postala glavna vstopna točka v EvropoJulija je Španija postala glavna vstopna država članica Evropske unije za prebežnike, ki se podajo na nevarno pot čez Sredozemsko morje, saj je Italija močno zaostrila migracijsko politiko in med drugim zaprla svoja pristanišča za humanitarne ladje, ki rešujejo brodolomce. Do 1. avgusta letos je tako v Španijo po morju prispelo več kot 23.000 ljudi, kar je več kot v vsem lanskem letu.
Nemška kanclerka in španski premier bosta po pričakovanjih govorila tudi o drugih dvostranskih vprašanjih in aktualnih evropskih temah. Med drugim naj bi razpravljala o poglobitvi gospodarske in denarne unije.
Poletni obisk na posestvu v narodnem parkuSanchez in njegova žena Begona Gomez sta Merklovo in njenega moža Joachima Sauerja sprejela na posestvu v narodnem parku Donana okoli 50 kilometrov jugozahodno od Seville, kjer družina španskega premierja trenutno preživlja počitnice. Iz urada nemške kanclerke so sporočili, da si bo ta konec tedna vzela čas tudi za spoznavanje lepot naravnega parka, ki se razteza na 130.000 hektarjih površine.
"
http://www.rtvslo.si/svet/s-in-j-amerika/zn-letos-je-v-ekvador-prebezalo-vec-kot-pol-milijona-venezuelcev/463003,prebežniki,"
					11. avgust 2018 ob 14:55
					Carácas,Quito - MMC RTV SLO","
B. V.
",ZN: Letos je v Ekvador prebežalo več kot pol milijona Venezuelcev,"Združeni narodi so v petek sporočili, da je letos v Ekvador iz Venezuele prišlo več kot pol milijona ljudi, kar je ena največjih množičnih migracij v zgodovini Latinske Amerike.
Od januarja je v Ekvador tako prišlo okoli 547.000 državljanov Venezuele, ki jo je prizadela huda kriza. Večinoma so tja prišli čez Kolumbijo, ki leži med obema državama. Venezuelci bežijo pred zločini, političnim nasiljem, propadajočim gospodarstvom in hudim pomanjkanjem hrane in zdravil.
Ekvador je za mesec dni razglasil izredne razmere, potem ko je v prvem tednu avgusta v državo vstopilo 30.000 venezuelskih prebežnikov, poroča Guardian. To je skoraj desetkrat več kot število prebežnikov, ki je v istem obdobju skušalo prečkati Sredozemsko morje in prispeti v Evropo. Med januarjem in avgustom je po podatkih Mednarodne organizacije za migracije (IOM) Evropo, večinoma Španijo, Italijo in Grčijo, po morju skušalo doseči 59.271 ljudi.
Visoki komisariat ZN-a za begunce (UNHCR) je sporočil, da je v Ekvador na dan povprečno vstopilo do 3.000 moških, žensk in otrok iz Venezuele, stopnja prihodov pa da se še povečuje. V prvem tednu avgusta je tako dnevno v Ekvador prišlo več kot 4.000 Venezuelcev.
Strah pred zaprtjem mejePo nekaterih poročilih je razlog za večje število prihodov v Ekvador strah, da bo novi kolumbijski predsednik Iván Duque zaprl meje svoje države. Kot sporočajo iz UNHCR-ja, številni Venezuelci potujejo peš, kar traja tudi več tednov, pogoji pa so slabi. Veliko ljudem zmanjka sredstev sredi poti, zaradi česar so prisiljeni spati na prostem in beračiti, da preživijo dan.
A za številne ljudi je bolje tudi to kot pa ostati v Venezueli, kjer po napovedih Mednarodnega denarnega sklada inflacija letos dosegla milijon odstotkov. Od leta 2015 je v Kolumbijo prišlo več kot milijon Venezuelcev. Številni drugi so odšli drugam po Latinski Ameriki in v karibske države, vključno z Mehiko, Dominikansko republiko ter Trinidadom in Tobagom. Na deset tisoče jih je odšlo peš v Brazilijo.
Tiskovni predstavnik UNHCR-ja William Spindler je dejal, da bo po pričakovanjih okoli 20 odstotkov ljudi, ki so prišli v Ekvador, tam ostalo, večina pa naj bi jih potovala proti jugu v Peru ali Čile. 40 odstotkov jih je žensk in deklet, ki jim ""resno grozi spolno nasilje, še posebej spolni odnos v zameno za preživetje in trgovanje z ljudmi"".
Beg Venezuelcev je postal sporno politično vprašanje v sosednjih državah. Ponekod zaznavajo tudi ksenofobne odzive, opozarja Spindler. Ta teden je tako brazilski sodnik začasno blokiral prihod Venezuelcev na sever Brazilije.
"
http://www.rtvslo.si/svet/evropa/obravnavajo-nas-kot-suznje-a-nimamo-druge-moznosti/462762,prebežniki,"
					8. avgust 2018 ob 19:07
					Foggia - MMC RTV SLO, Reuters","
J. R.
","""Obravnavajo nas kot sužnje, a nimamo druge možnosti""","Več sto prebežnikov je na jugu Italije odložilo orodje in s polj med petjem ""nismo sužnji"" zakorakalo na protest po smrti 16 sodelavcev v dveh prometnih nesrečah.
Več kot 200 tujih nezakonitih sezonskih delavcev je iz svojega prebivališča, znanega tudi kot ""veliki geto"", odkorakalo do Foggie, mesta ob Jadranskem morju, v bližini katerega sta se zgodili obe prometni nesreči. ""Nismo sužnji,"" so med desetkilometrskim pohodom, s katerim želijo opozoriti na nevzdržne razmere, prepevali delavci z rdečimi kapami, ki jih morajo nositi kot obiralci paradižnika na žgočem soncu.
16 delavcev je v razmiku 48 ur umrlo v dveh prometnih nesrečah. V obeh sta bila udeležena tovornjak za prevoz paradižnika in kombi z delavci, poroča BBC. V ponedeljkovi nesreči je umrlo 12 delavcev, ki so se vračali s celodnevnega dela na polju. Smrtonosno nesrečo so po poročanju Al Džazire preživeli trije ljudje, ki so poškodovani. Le dva dni predtem so v skoraj enaki nesreči umrli štirje delavci.
Na današnjem protestu so prebežniki, večinoma iz podsaharske Afrike, povedali, da je njihovo delo neregulirano, kar vodjem omogoča, da jih izkoriščajo, nagnetejo v prenapolnjene kombije in jih prevažajo z ene kmetije na drugo brez kakršne koli pogodbe. Poleg več tisoč Afričanov na poljih južne Italije poleti po poročanju The Local Italy dela tudi več delavcev iz vzhoda Evrope, najpogosteje iz Romunije, Bolgarije in Poljske.
""Obravnavajo nas kot sužnje""""Obravnavajo nas kot sužnje, vendar nimamo druge možnosti,"" je za Reuters povedal Ibrahim Sissoko, 28-letni delavec iz Malija, ki je v Italijo prišel leta 2015. ""Za nas tukaj ni drugega dela in oni to vedo, zato nas izkoriščajo,"" je dodal.
Več tisoč sezonskih delavcev v poletnih mesecih na jugu Italija obira paradižnike. Za delo so plačani le tri evre na uro, kar je dvakrat manj od minimalne postavke za kmetijske delavce, navaja Reuters. BBC medtem navaja, da niso vsi plačati po urni postavki. Nekateri morajo obrati kar 100 kilogramov paradižnika, da zaslužijo en evro. Številni bivajo v razpadajočih barakah brez vode in elektrike.
Današnjih protestov se je udeležilo tudi več predstavnikov sindikatov, ki pozivajo k ureditvi javnega prevoza okoli Foggie. Protestov se je udeležil tudi guverner pokrajine Apulija Michele Emiliano, ki je tvitnil, da si demonstranti prizadevajo za ""dostojanstvo dela"".
Vlada obljublja ukrepeV torek je Foggio obiskal tudi notranji minister Matteo Salvini, sicer znan po svoji do priseljencev sovražno nastrojeni retoriki. Po prometnih nesrečah je razglasil ""vojno proti mafiji"" okoli Foggie in obljubil, da jo bo izkoreninil iz vsake ulice in mesta, poroča The Local Italy.
V Italiji so v preteklih tednih poročali o več napadih na tujce in temnopolte. Notranji minister Salvini je napade komentiral, da je preplah pred rasizmom izmišljotina levice, alarmantna je po njegovem mnenju le stopnja kriminala med prebežniki, piše avstrijska tiskovna agencija APA.
Kardinal: Italijani niso rasistični, temveč prestrašeniItalijani po mnenju predsednika italijanske škofovske konference kardinala Gualtiera Bassettija niso rasistični, ampak se počutijo, kot da so jih pustili na cedilu. To pa vodi v ohromelost in obrambo proti tujcem, je dejal v Rimu.
Po presoji nadškofa iz Perugie je naloga politike, da ""ljudi, kolikor se da, osvobodijo pred tem strahom"". Po njegovem prepričanju bi se morala raznolikost dojemati kot vrednota in vir, prihodnje generacije pa bi bilo treba vzgojiti temu primerno.
"
http://www.rtvslo.si/evropska-unija/italija-bo-za-razvoj-afrike-namenila-milijardo-evrov/462367,prebežniki,"
					3. avgust 2018 ob 18:38
					Rim/Bruselj/Madrid - MMC RTV SLO, STA","
A. P. J.
",Italija bo za razvoj Afrike namenila milijardo evrov,"""Zapreti zunanje meje Evropske unije ni dovolj. Afriškim državam moramo ponuditi možnost za delovna mesta,"" je dejal italijanski notranji minister Matteo Salvini in napovedal, da bo Italija za razvoj Afrike prispevala milijardo evrov.
""Podpreti moramo afriško kmetijstvo, ribištvo in trgovino. Naša vlada bo storila to, česar levica doslej ni storila,"" je dejal Salvini, ki je tudi podpredsednik italijanske vlade in vodja skrajno desne stranke Liga.
Salvini je na Evropsko unijo tudi naslovil zahtevo, da mora pospešiti sklenitev dogovorov o vračanju nezakonitih prebežnikov z državami izvora. ""Vsaka pogodba o sodelovanju s katero od afriških držav mora istočasno vsebovati tudi dogovor o vračanju,"" je zahteval. Dodal je, da je Italija podpisala dogovor o vračanju s Tunizijo, ki dobro deluje. ""Nove dogovore moramo podpisati še z Nigerijo, Senegalom, Gambijo, Slonokoščeno obalo in Malijem,"" je dodal Salvini in napovedal, da bo kmalu obiskal tudi Maroko in Alžirijo.
Kot je še dejal, je pred kratkim na italijanski otok Lampedusa s 13 čolni prispelo 135 tunizijskih prebežnikov. ""Ti ljudje so zapravili denar, čas in energijo, saj jih bomo v prihodnjih dneh poslali nazaj domov. V Italijo je mogoče priti samo z dovoljenjem. Konec z lepim življenjem!"" je še komentiral in napovedal takojšen izgon vseh tujcev, ki bodo v Italiji storili kaznivo dejanje.
Bruselj Španiji nakazal 7,2 milijona evrovEvropska komisija pa je Španiji v pomoč za spopad z migracijskimi pritiski odobrila dodatnih 7,2 milijona evrov pomoči. Trije milijoni bodo namenjeni za okrepitev španske civilne straže na južni meji, preostalo pa za nakup opreme in tehnologije za krepitev boja proti terorizmu in kriminalu ter boljšo zaščito javnih prostorov.
Komisija je s tem Španiji od konca junija odobrila že več kot 32 milijonov nujne pomoči za reševanje migracijskih in varnostnih izzivov. Poleg tega je Španiji v obdobju 2014–2020 iz sklada za azil, migracije in integracijo ter sklada za notranjo varnost namenjenih 691,7 milijona evrov, izpostavljajo v Bruslju.
O pomoči Španiji se je v Madridu evropski komisar za migracije Dimitris Avramopulos pogovarjal s predstavniki španske vlade, tudi z zunanjim ministrom Josepom Borrellom. V skupni izjavi je zagotovil polno podporo Evropske komisije Španiji v spopadanju z migracijskimi pritiski na zahodnosredozemski poti.
Španska socialistična vlada pod vodstvom Pedra Sancheza je prejšnji teden Bruselj pisno pozvala k nujni pomoči Španiji in Maroku za zajezitev nezakonitih prihodov po morju in prek španskih avtonomnih mest Ceuta in Melilla na severni afriški obali. Zahtevala naj bi 30 milijonov evrov.
Predsednik Evropske komisije Jean-Claude Juncker je nato v nedavnem pismu Sanchezu obljubil finančno pomoč španski civilni straži še ta teden in poudaril, da pomanjkljiv nadzor v Maroku sicer terja precej več finančne pomoči, a da je žal sklad za severno Afriko zaradi premajhnih prispevkov članic zelo skromen. Kljub temu je ta sklad odobril hitro izplačilo 55 milijonov evrov Maroku in Tuniziji za okrepitev nadzora na mejah, so sporočili v Bruslju.
V Španijo je letos po morju prispelo približno 23.000 ljudi, kar je več kot v vsem lanskem letu, kažejo podatki Mednarodne organizacije za migracije (IOM). Država je vse pogostejši cilj nezakonitih prebežnikov, potem ko je zaradi uveljavljenih ukrepov in ostre politike nove vlade v Rimu vse težje doseči italijansko obalo.
Španija vzpostavlja skupno operativno poveljstvo varnostnih silPremier Sanchez je še dejal, da bo za boljše upravljanje prihoda vse večjega števila ljudi na njene obale vzpostavila skupno operativno poveljstvo svojih varnostnih sil. Operacije varnostnih sil v Gibraltarski ožini in na južnih mejah Španije bo tako usklajeval skupni operativni poveljniški center. Takšen hiter in ustrezen prenos informacij naj bi omogočil ""boljše sodelovanje pri preprečevanju odhodov čolnov s prebežniki iz držav izvora in preprečevanju nepričakovanega prihoda čolnov v Španijo"".
Vlada bo do konca leta sprožila tudi nujni načrt v vrednosti 30 milijonov evrov za okrepitev pomoči na španskih plažah in povečanje mest v sprejemnih centrih za prebežnike, je dodal. Povedal je še, da se Španija pogovarja z več državami, kot sta Maroko in Alžirija, kjer delujejo tihotapci ljudi, ki prebežnike pošiljajo na morje v malih čolnih. Dialog in sodelovanje tako z državami izvora kot tudi tranzita sta zelo pomembna, je dodal.
Po podatkih IOM-a je sicer število prihodov po morju v EU-ju letos manjše kot v preteklih letih. Letos je do 1. avgusta čez Sredozemsko morje v Evropo prišlo 58.158 prebežnikov. Lani jih je v enakem obdobju prišlo 113.283, leta 2016 pa 261.228. Letos je skoraj 40 odstotkov prebežnikov prišlo po zahodni sredozemski poti.
"
http://www.rtvslo.si/svet/evropa/ladja-open-arms-resila-87-prebeznikov-ladja-aquarius-se-vraca-v-sredozemsko-morje/462285,prebežniki,"
					2. avgust 2018 ob 21:34,zadnji poseg: 2. avgust 2018 ob 21:57
					Rim,Tripolis - MMC RTV SLO, Televizija Slovenija, STA","
J. R., Foto: Reuters
",Ladja Open Arms rešila 87 prebežnikov. Ladja Aquarius se vrača v Sredozemsko morje.,"Španska nevladna organizacija Proactiva Open Arms je v Sredozemskem morju s čolna rešila 87 prebežnikov, med njimi osem mladoletnikov, ki so dva dni s tokom pluli v mednarodnih vodah.
Trenutno še ni jasno, kam bodo prebežnike lahko prepeljali, poroča nemška tiskovna agencija DPA.
Ladja Open Arms je ena izmed dveh reševalnih ladij nevladnih organizacij, ki sta dejavni pred Libijo, navaja nemška tiskovna agencija DPA.
Druga je ladja Aquarius, ki jo upravljata organizaciji SOS Mediteranee in Zdravniki brez meja, ki se po poročanju Janka Petrovca za Televizijo Slovenija znova vrača na odprto morje pred Libijo.
Aquarius je bila prva ladja, ki ji je italijanska vlada zaprla dostop do pristanišč. Takrat je z več kot 600 prebežniki na krovu po šestih tednih na morju vplula v Valencio v Španiji.
Aquarius se vrača na morjeLadja je bila po tem mesec dni zasidrana v Marseillu, kjer je SOS Mediteranee opravila tehnične izboljšave ladje in posvete z mednarodnimi pravniki glede zakonitosti svojega delovanja. Ladja bo odslej vodila tudi spletni dnevnik On Board Aquarius, kjer lahko vsi sledijo njihovi plovbi.
""Prepričani smo, da se moramo vrniti na morje, saj je to najnevarnejši del morja na svetu. Letos je tam umrlo že 1.100 ljudi, od tega dve tretjini v zadnjih dveh mesecih, odkar v Sredozemskem morju ni več humanitarnih ladij,"" je na tiskovni konferenci poudarila predsednica Zdravnikov brez meja v Italiji, Caludia Lodesani.
Tudi humanitarci Aquariusa nimajo odgovora na vprašanje, kje bodo izkrcavali prebežniki. Vodja koordinacije reševanja na ladji Nicola Stalla obljublja, da jih ne bodo odpeljali v Libijo ali predali libijski obalni straži, ki bi jih odpeljala tja.
Kje bodo izkrcevali prebežnike?Humanitarci namreč zagovarjajo mednarodno pravo, po katerem morajo rešence izkrcati v varnem pristanišču. Zanašajo se na stališče Evropske unije, da libijska pristanišča pravnoformalno niso varna. Italijanska vlada se je omehčala do vojnih ladij z rešenimi prebežniki, ostajajo pa zaprta za humanitarne ladje, še poroča Janko Petrovec.
Tako Italija kot Malta zavračata vplutje humanitarnih ladij z rešenimi prebežniki na krovu. Po poročanju Petrovca Italija sicer dovoljuje vplutje vojaškim ladjam s prebežniki.
Salvini ni dobrodošel na MajorkiMedtem je nevladna organizacija Baobab, ki v Rimu oskrbuje prebežnike, italijanskega notranjega ministra Mattea Salvinija obtožila rasizma. Tožijo ga zaradi širjenja idej, ki so utemeljene na etničnem in rasističnem sovraštvu, navaja avstrijska tiskovna agencija APA. Podporniki vodje desne Lige so se danes zbrali v Rimu, kjer so kljub vročini dvigali v zrak transparente in vzklikali, da stojijo Salviniju ob strani.
Proti Salviniju pa so se izrekli tudi na španskem otoku Majorka. Lokalne oblasti so sprejele pobudo levičarske stranke Podemos, da Salviniju ""zaradi groznih in nezaslišanih izjav in politike"", uperjene proti prebežnikom in Romom, prepovedo vstop na Majorko.
40 prebežnikov izkrcali v TunizijiV sredo pa je tunizijska oskrbovalna ladja Sarost 5, ki je s 40 rešenimi prebežniki na krovu za več kot dva tedna obtičala v Sredozemskem morju, vplula v pristanišče Zarzis na jugu Tunizije. Tri ljudi, med njimi dve nosečnici, so prepeljali v bolnišnico. Tunizija je dovoljenje za vplutje ladje napovedala prejšnji konec tedna.
Rešeni prebežniki se sprva niso želeli izkrcati v Tuniziji in so vztrajali, da želijo v Evropo, kjer bi zaprosili za azil, poroča nemška tiskovna agencija DPA. Predstavniki različnih organizacij, med njimi tudi Mednarodne organizacije za migracije (IOM), so zato z njimi imeli dolgotrajna pogajanja, preden so ti vendarle zapustili ladjo, je povedal vodja tunizijske podružnice Rdečega polmeseca Mongi Slim.
""Misli so, da so jih evropske države pripravljene sprejeti""""Mislili so, da so jih evropske države pripravljene sprejeti. Dopovedali smo jim, da so vrata Evrope zaprta in zato nimajo druge možnosti kot Tunizijo,"" je še povedal Slim in dodal, da bodo prebežniki lahko za azil zaprosili v Tuniziji. ""Mednarodne organizacije bodo proučile tudi možnost o njihovi premestitvi v katero drugo državo, če jih bo ta pripravljena sprejeti,"" je še dejal Slim. Rešene ljudi bodo nastanili v zavetišču mesta Medenine.
Prebežniki so iz Libije z gumenjakom odpluli 13. julija. Potem ko je njihovemu plovilu sredi morja zmanjkalo goriva, jih je rešila tunizijska oskrbovalna ladja Sarost 5. Ladjo sta do prejšnjega konca tedna poleg Tunizije zavračali Italija in Malta.
V galeriji si lahko ogledate prizore z ladje Open Arms po reševanju 87 prebežnikov.
"
http://www.rtvslo.si/svet/evropa/italijanska-ladja-resene-prebeznike-vrnila-v-libijo-gre-za-krsitev-mednarodnega-prava/462163,prebežniki,"
					1. avgust 2018 ob 16:08
					Rim - MMC RTV SLO, Radio Slovenija","
Janko Petrovec, RTV Slovenija
",Italijanska ladja rešene prebežnike vrnila v Libijo. Gre za kršitev mednarodnega prava?,"Italijanska oskrbovalna ladja je na morju pred Libijo včeraj rešila več kot sto prebežnikov in jih nato odpeljala v Tripolis. Gre za prvi primer, da je evropska ladja rešene prebežnike izkrcala v Libiji.
Z urada Združenih narodov za begunce so sporočili, da preverjajo potek dogodkov, saj gre morda za kršitev mednarodnega prava. Libijska pristanišča namreč ne veljajo za varna.
Italijanska oskrbovalna ladja naftne ploščadi v Libijskem morju, Asso Ventotto, je včeraj z morja rešila 108 prebežnikov - in jih vrnila v Tripolis. Tako naj bi ji ukazala libijska obalna straža. Z bližnje ladje španske človekoljubne organizacije Open Arms, ki ji reševalne intervencije niso dovolili, so potek dogodkov potrdili, saj so prisluškovali pogovorom med Italijani in Libijci.
To je prvič, da je rešene prebežnike nazaj v Libijo prepeljala evropska ladja. Mednarodno pomorsko pravo je naenkrat postalo predmet nasprotujočih si interpretacij.
""Libijska pristanišča niso varna""Po mednarodnem pomorskem pravu bi moral kapitan ladje ljudi prepeljati v najbližje varno pristanišče, razmere v Libiji pa nam ne omogočajo izvedbe postopkov za mednarodno zaščito - je dogajanje komentiral predstavnik Urada ZN-a za begunce Felipe Camargo. Podobno predstavnica Evropske komisije: Libija ne izpolnjuje pogojev, da bi njena pristanišča lahko razglasili za ""varna"".
Kapitan bi se ukazu, naj prebežnike odpelje v Libijo, torej moral upreti. Predstavniki vlade v Rimu medtem menijo, da ni naredil nič narobe. Minister za promet Danilo Toninelli trdi, da nihče ni prekršil mednarodnega prava, saj v dogodek ni bila vpletena italijanska obalna straža.
Oglasil se je tudi notranji minister Matteo Salvini - s počitnic, po Twitterju. Zanikal je, da bi ladjo v Libijo napotil rimski koordinacijski center za reševanje na morju, ki deluje pod okriljem italijanske obalne straže - obtožbe nevladnikov in poslancev levice pa razglasil za laž.
"
http://www.rtvslo.si/svet/evropa/na-bavarskem-odprli-sidrne-centre-v-katerih-bo-azilni-postopek-hitrejsi/462131,prebežniki,"
					1. avgust 2018 ob 12:23,zadnji poseg: 1. avgust 2018 ob 17:52
					München - MMC RTV SLO, STA","
A. P. J., J. R.
","Na Bavarskem odprli sidrne centre, v katerih bo azilni postopek hitrejši","Na Bavarskem so začeli delovati sporni sidrni centri za prebežnike, ki so ena ključnih točk migracijskega načrta nemškega notranjega ministra Horsta Seehoferja.
Njihov glavni namen je pospešiti azilni postopek in izgon oziroma vračanje tistih tujcev, ki nimajo pravice ostati v Nemčiji. V centrih naj bi bilo nastanjenih od 1.000 do 1.500 ljudi.
Seehofer je v Berlinu pozdravil odprtje bavarskih sidrnih centrov in poudaril, da bodo omogočili ""hiter in varen postopek"" obravnave prošenj za azil, poroča nemška tiskovna agencija DPA. Izrazil je tudi prepričanje, da bodo Bavarski sledile še druge nemške zvezne dežele.
Seehoferjeve zahteve, da se prebežniki zavračajo že na nemško-avstrijski meji, so junija v Nemčiji zanetile hudo politično krizo in ogrozile dolgoletno zavezništvo med krščanskimi demokrati (CDU) kanclerke Angele Merkel in Krščansko-socialno unijo (CSU), ki jo vodi Seehofer.
Naporna pogajanjaMerklovi je spor mukoma uspelo zgladiti z dogovorom, v skladu s katerimi bodo prosilce za azil, ki bodo v Nemčijo vstopili iz Avstrije, zadržali v centrih, v katerih bodo preverili njihov status. S tem je kanclerki koalicijo, v kateri so poleg CDU-ja in CSU-ja tudi socialdemokrati (SPD), uspelo obdržati pri življenju.
Bavarska, kjer domuje CSU in kjer bodo jeseni deželne volitve, se načrta drži in ga je danes začela uresničevati. V sedmih okrajih v tej zvezni deželi tako obstoječe tranzitne centre oziroma sprejemne ustanove začenjajo preoblikovati v sidrne centre. V teh centrih bodo navzoči tako predstavniki nemškega urada za migracije in begunce (Bamf), agencije za delo, urada za mladino kot tudi pravosodnega in zunanjega ministrstva. Kratka pot med vsemi temi predstavniki oblasti naj bi pospešila postopke.
Centri bodo stali v krajih Donauwörth, Zirndorf, Regensburg, Deggendorf, Schweinfurt, Bamberg in Manching.
Opozicija: Gre za taborišča za deportacijeSidrni centri nikakor niso brez kritik in druge zvezne dežele so njihovo vzpostavitev ali preložile ali pa takšno politiko nasploh zavračajo. V Baden-Württembergu so tako na primer v torek dali vedeti, da nimajo načrtov za preoblikovanje obstoječih sprejemnih centrov v sidrne.
Kritične so tudi organizacije za pomoč beguncem, pravice otrok in predstavniki cerkva, prav tako opozicija. Takšni centri so po njihovem mnenju taborišča za deportacije, vodili bi lahko v getoizacijo migrantskih skupnosti.
"
http://www.rtvslo.si/svet/evropa/foto-etiopska-prebeznica-v-italiji-nasla-trzno-nizo-prodajo-kozjih-izdelkov/462014,prebežniki,"
					31. julij 2018 ob 09:38
					Trento - MMC RTV SLO, Reuters","
A. P. J.
",Foto: Etiopska prebežnica v Italiji našla tržno nižo – prodajo kozjih izdelkov,"""Ko pridejo prebežniki v Evropo, se jih ves čas skuša marginalizirati, do njih se gojita strah in odpor, kar je neproduktivno,"" opozarja etiopska prebežnica, ki ji v Italiji cveti posel s prodajo kozjega sira in drugih kozjih izdelkov.
Agitu Idea Gudeta je iz etiopske prestolnice Adis Abeba v Italijo zbežala leta 2010, potem ko so oblasti velike površine obdelovalne zemlje prodale tujim investitorjem in se ni mogla več preživljati. Svoj novi dom je našla v gorati pokrajini Tridentinsko (Trentino), natančneje v dolini Valle dei Mocheni; ta sicer velja za trdnjavo skrajno desničarske stranke Liga, ki jo vodi sedanji notranji minister Matteo Salvini, znan po hudem nasprotovanju prihodov prebežnikov v državo.
Posel ustvarila na občinski zemlji""Ustvarila sem si svoj prostor pod soncem, a ni mi bilo težko, ker proti meni ni potekala nikakršna gonja, osnovana na ideoloških prepričanjih. Prebežniki, ki v Italijo prihajajo zdaj, so v težjem položaju, saj se je v državi ustvarilo ozračje, ki temelji na lažeh – ozračje, da se jih je treba bati in izogibati,"" je dejala. Sama je v svoji novi domovini brez težav lahko začela uporabljati občinsko zemljo, saj oblasti kmetom dovoljujejo v uporabo zemljišča, da se ne bi zarasla. ""Začela sem z rejo 15 koz, zdaj jih imam že 180,"" je dejala in se pohvalila, da je med Italijani veliko zanimanja za njeno blagovno znamko La Capra Felice (Vesela koza), pod katero prodaja kozji sir in kozmetične izdelke iz kozjega mleka.
""Delo za domačine preveč naporno""Vsega dela ne zmore več sama, zato je zaposlila pomočnika. A med Italijani ga ni našla, delo je zanimalo le nekega priseljenca. Tudi druga dva zaposlena bosta skoraj zagotovo tujca, je dejala: ""Delo je zelo naporno, za domačine očitno preveč. Nekdo, ki je prehodil puščavo in premagal morje, pa je dovolj vzdržljiv in tudi dovolj motiviran, da poprime za delo. Ko prebežniki pridejo v Evropo, se jih ne sme takoj popredalčkati in skušati strpati na rob družbe. To ne koristi nikomur,"" je prepričana.
Italijo sicer zdaj vodi desničarska vlada, ki svojo politiko gradi prav na trdi politiki do prebežnikov. Notranji minister Salvini je prepričan, da je država v zadnjih petih letih sprejela preveč prebežnikov – 650.000 –, in Evropsko unijo kritizira, da ni storila ničesar, da bi se to breme pravično razporedilo med države članice.
"
http://www.rtvslo.si/evropska-unija/sefic-napoveduje-ukrepe-ki-ne-bodo-lahki-ce-hrvaska-ne-bo-zascitila-meje-eu-ja/461965,prebežniki,"
					30. julij 2018 ob 15:49
					Ljubljana - MMC RTV SLO","
Robert Škrjanc, Radio Slovenija
","Šefic napoveduje ukrepe, ""ki ne bodo lahki"", če Hrvaška ne bo zaščitila meje EU-ja","Število ujetih prebežnikov na slovensko-hrvaški meji kaže na to, da sosednja Hrvaška ni sposobna zadovoljivo zaščititi svojih meja, ki so tudi zunanje meje Evropske unije. Če se bo takšno stanje nadaljevalo, bo Slovenija prisiljena sprejeti ukrepe, ki bi na neki način pomenili zaprtje schengenske meje s Hrvaško. 
Skoraj 1.000 ujetih prebežnikov mesečno na naši meji je odločno preveč in hkrati dokaz, da Hrvaška kljub trudu ne opravlja svojega dela tako, kot bi ga morala. Zato bo, po besedah državnega sekretarja na notranjem ministrstvu Boštjana Šefica, ob nadaljevanju takega trenda naša država v kratkem prisiljena sprejeti določene ukrepe, ""ki ne bodo lahki niti za Slovenijo niti sicer, vendar bi bili v tem primeru nujni"", napoveduje Šefic.
Prevelika prepustnost meje pa hkrati pomeni tudi neuspeh države članice, ki bi celo rada vstopila v schengen, pa tudi mejne policije Frontex, ki bi morala skrbeti za varnost evropskih meja. Nemški in avstrijski predlogi gredo zdaj v smeri, da bi se Frontex postavil kar na slovensko-hrvaško mejo, a stališče Slovenije je jasno, pravi Šefic: ""Frontex mora zavarovati zunanje meje EU-ja, seveda pa če bi zunanja meja EU-ja padla in bi se morali postaviti tesno na naši meji, bi, če ne bi imeli zadostnih lastnih resursov, zahtevali tudi aktivnosti Frontexa.""
Za pomoč pa bi, tako kot smo leta 2015, zaprosili tudi policije sosednjih držav. A kot še pravi Šefic, prioriteta mora ostati zavarovanje zunanje evropske meje, saj moramo imeti nadzor nad tem, kdo, kako in s kakšnim namenom prihaja v Evropsko unijo. Če nam to ne bo uspelo, pa sledijo drastični ukrepi. Nekateri morda že v prihodnjem mesecu.
"
http://www.rtvslo.si/svet/evropa/nic-vec-italija-in-grcija-osrednji-cilj-prebeznikov-zdaj-spanija/461867,prebežniki,"
					29. julij 2018 ob 12:00
					Madrid - MMC RTV SLO, STA, Reuters","
A. P. J.
","Nič več Italija in Grčija, osrednji cilj prebežnikov zdaj Španija","Pred obalo Španije so v dveh dneh iz morja rešili več kot 1.400 prebežnikov, ki so skušali državo doseči na več desetih čolnih. Samo v petek so v Alboranskem morju in Gibraltarski ožini prestregli 888 ljudi.
V sobotni reševalni akciji so pred obalo španske regije Andaluzija rešili 334 ljudi, ki so potovali na 17 čolni, v nedeljski pa samo do poldneva okoli 200, ki so se na pot odpravili v 20 manjših gumenjakih.  Oblasti pa reševalne akcije nadaljujejo tudi danes.
V nedeljo se je ob zahodni obali Turčije prevrnil gumenjak s 16 prebežniki na krovu. Umrlo je šest ljudi, med njimi trije dojenčki. Čoln je bil na poti na grški otok Lezbos. Kot poroča STA, so bili vsi na ladji državljani Turčije. Eno osebo še iščejo. Dva Turka na ladji sta domnevno tihotapca ljudi, nekatere druge pa sumijo, da so pripadniki gibanja Fethullaha Gülena, ki ga turške oblasti krivijo za spodleteli državni udar julija 2016.
Od januarja do julija je na pomorski poti iz Turčije v Evropsko unijo umrlo 54 prebežnikov. 
Že več tednov se krepi begunski val čez Sredozemsko morje v Španijo. Pred kratkim je Mednarodna organizacija za migracije (IOM) sporočila, da je država postal nov osrednji cilj prebežnikov. Število prihodov je že večje kot v Italiji in Grčiji.
Pred obalo Španije so že prejšnji konec tedna rešili več kot tisoč ljudi, ki so jih prepeljali v andaluzijska pristanišča.
Španski notranji minister Fernando Grande-Marlaska je v soboto obiskal regijo, da si je ustvaril podobo razmer. Kot je sporočila vlada po Twitterju, je minister pohvalil ""profesionalnost in človekoljubnost"" tamkajšnjih policistov. Grande-Marlaska je še dejal, da so razmere v Andaluziji trenutno pod nadzorom, a dodal, da je begunska kriza ""evropsko vprašanje, ki potrebuje evropsko rešitev"".
"
http://www.rtvslo.si/svet/evropa/humanitarna-organizacija-mladoletniki-se-prostituirajo-za-prehod-meje-s-francijo/461838,prebežniki,"
					28. julij 2018 ob 19:00
					Pariz - MMC RTV SLO","
K. T.
",Humanitarna organizacija: Mladoletniki se prostituirajo za prehod meje s Francijo,"Mladoletni prebežniki se prostituirajo, da bi lahko prečkali mejo med Italijo in Francijo, kaže poročilo italijanske izpostave humanitarne organizacije Save the Children. Mladoletniki, večina izmed njih je iz držav podsaharske Afrike, se prodajajo, če nimajo od 50 do 150 evrov, kolikor jih vozniki zahtevajo v zameno za prečkanje meje. 
Poročilo razkriva tudi, da otrokom v zameno za spolne odnose ponujajo zavetišče in hrano,  poroča Guardian. Kot zatrjujejo v organizaciji, imajo dokaze o velikem številu primerov tovrstnih zlorab, še posebej od začetka letošnjega leta. ""To so zelo mlada, ranljiva dekleta, ki so del nevidnega vala mladoletnih prebežnikov brez spremstva na italijanski meji in ki v poskusu, da bi se pridružile svojim družinam v drugih evropskih državah, nimajo možnosti za varno in zakonito potovanje,"" je v poročilu zapisala Raffaela Milano iz organizacije Save the Children. 
Kot je dodala, so dekleta ""močno izpostavljena zelo resnim tveganjem za zlorabo in izkoriščanje"", v veliko primerih pa se znajdejo v zelo težkih pogojih za življenje. Razmere v Ventimiglii, glavnem prehodnem mestu tik ob južni meji med Italijo in Francijo, so se poslabšale, ko so aprila izpraznili šotorišče pri reki Roya. Od takrat so mladoletni prebežniki prisiljeni, da živijo na ulici. V poročilu je zapisano, da otroke zlorabljajo za spolne storitve tudi v drugih predelih Italije, med drugim v Rimu in tudi na Sardiniji. 
Humanitarna organizacija navaja, da je bilo med januarjem 2017 in marcem 2018 spolno izkoriščenih več kot 1.900 deklet, za 160 med njimi je dokazano, da so bili otroci, preostale pa so se pretvarjale, da so pred kratkim dopolnile 18 let oz. da so polnoletne. 
Hude obtožbe za francosko obmejno policijoPoročilo je sledilo objavi poročila Oxfama, ki je francosko obmejno policijo obtožil, da nezakonito pošilja otroke prebežnikov nazaj v Italijo. Obtožili so jih tudi, da otroke, stare komaj 12 let, zadržujejo v celicah brez vode in hrane, ter da jim jemljejo njihove telefonske kartice in celo vezalke čevlje, da bi jim onemogočili pobeg. Po podatkih Oxfama je prek Ventimiglie v Francijo v devetih mesecih, med lanskim julijem in letošnjim aprilom, odšlo najmanj 16.500 prebežnikov, med njimi je bila četrtina otrok, še navaja Guardian.  
"
http://www.rtvslo.si/svet/evropa/vec-sto-africanov-vdrlo-v-spansko-eksklavo-v-maroku/461678,prebežniki,"
					26. julij 2018 ob 18:53
					Ceuta - MMC RTV SLO, STA","
J. R.
",Več sto Afričanov vdrlo v špansko eksklavo v Maroku,"Okoli 600 ljudi iz afriških držav je v zgodnjih jutranjih urah preplezalo dvojno ograjo z rezili na meji med Marokom in špansko eksklavo Ceuto ter vstopilo na špansko ozemlje.
Gre za enega največjih in najnasilnejših prehodov meje v Ceuti. Prebežniki so namreč proti policiji uporabili doma narejene bakle, palice in ostre predmete, poroča španski dnevnik El Pais. Nekateri so varnostne sile na meji napadli tudi z živim apnom.
Za preboj prek ograje so si izbrali točko Finca Berrocal, ki je ena najslabše zavarovanih na osem kilometrov dolgi meji, saj tam varnostne kamere ne pokrivajo vsega območja. Prebežniki so si tam z baterijskimi žagami pomagali prežagati dele ograje, nato pa jo preplezali.
Tiskovni predstavnik civilne garde v Španiji je povedal, da je v zgodnjih jutranjih urah 700 ljudem uspelo preplezati šest metrov visoko ograjo, prekrito z rezili. Nekaj so jih zaustavili na maroški strani, drugo skupino s španske strani zrinili nazaj na maroško, 602 pa se je uspelo prebiti na špansko ozemlje.
Na španski strani so po poročanju El Paisa prebežniki poljubljali tla in jokali od sreče, nato pa so se zatekli v že prenapolnjeni začasni prebežniški center.
Ranjeni med policisti in prebežnikiV dogajanju se je poškodovalo 132 prebežnikov in 22 policistov. Štirje policisti so utrpeli hude opekline, enajst prebežnikov pa so zaradi zlomov in ran odpeljali v tamkajšnjo bolnišnico.
Španski eksklavi Ceuta in Melilla v Maroku predstavljata edino kopensko mejo Evropske unije z Afriko. Septembra lani je nekdanji španski notranji minister Juan Ignacio Zoido sporočil, da je ograjo v Ceuti do tedaj nezakonito prestopilo 8.956 prebežnikov.
Španija nov najbolj priljubljeni ciljŠpanija je po najnovejših podatkih Mednarodne organizacije za migracije (IOM) najbolj priljubljena evropska država med prebežniki, ki poskušajo doseči Evropo s prečkanjem Sredozemskega morja. Državo je letos do 15. julija prek morja doseglo 18.016 prebežnikov. S tem je presegla Italijo, kamor je v enakem obdobju letošnjega leta prek morja vstopilo 17.827 ljudi.
"
http://www.rtvslo.si/crna-kronika/prijeli-tihotapca-ilegalnih-prebeznikov/461490,prebežniki,"
					24. julij 2018 ob 18:10
					Črnomelj - MMC RTV SLO, STA","
Sa. J.
",Prijeli tihotapca ilegalnih prebežnikov,"Črnomaljski policisti so v ponedeljek pred 21. uro na cesti med Vinico in Bojanci ustavili kombi, v katerem je bilo 31 tujcev, državljanov Pakistana, Afganistana in Indije.
Kot so opisali na Policijski upravi (PU) Novo mesto, so policisti ustavili osebni avto avstrijskih registrskih oznak in takoj za njim še kombi ljubljanskih registrskih oznak.
Ugotovili so, da 51-letni državljan Hrvaške v kombiju prevaža 31 tujcev, ki so nezakonito prestopili državno mejo, 55-letni državljan Srbije za volanom avtomobila pa mu je pri tem pomagal. Policisti in kriminalisti okoliščine še preiskujejo.
Policisti ugotavljajo, da storilci v želji po hitrem in velikem zaslužku tujce prek meje in naprej v notranjost države skušajo prevažati tako, da jih v večjem številu vozijo v zaprtih kombiniranih vozilih. Zaradi nehumanih razmer med prevozom pa ogrožajo življenja teh ljudi, ki so zaradi izčrpanosti in dehidracije v slabem zdravstvenem stanju in pogosto potrebujejo zdravniško pomoč, so opozorili na PU Novo mesto.
Pripor za Turka, osumljena tihotapljenjaPreiskovalni sodnik Okrožnega sodišča v Kopru je odredil pripor za dva turška državljana, osumljena, da sta čez mejo vodila ilegalne pribežnike, po zaslišanju pa so izpustili 49-letno Slovenko, ki ji očitajo enako kaznivo dejanje. Na Koprskem so letos obravnavali že 27 ljudi, ki so ilegalne pribežnike tihotapili čez mejo, poročajo s PU Koper. Za 23 osumljenih, med njimi so državljani Slovenije, Hrvaške, Srbije, BiH-a, Turčije, Kosova, Albanije, Italije, Švedske, Sirije, Iraka, Irana, Pakistana in Romunije, so odredili pripor.
.Ljudi, ki živijo na obmejnih območjih, zato pozivajo, naj jih obveščajo o pojavu sumljivih kombiniranih vozil z zaprtim tovornim delom ali drugih manjših tovornih vozil ob meji. ""Skoraj vedno pred tovornim vozilom s tujci pelje tudi eden ali več osebnih avtomobilov in ti vozniki prav tako sodelujejo. Njihova vloga je, da voznika, ki prevaža tujce, opozarjajo na prisotnost policistov ali opazujejo gibanje policijskih patrulj,"" so zapisali.
Po navedbah policije so prav domačini, ki živijo ob meji na območju Bele krajine, Posavja in na obronkih Gorjancev, ""že dolga leta nepogrešljiv in zanesljiv partner pri zagotavljanju varnosti in varovanju državne meje"".
Prav oni namreč odlično poznajo lokalno okolje in znajo najbolje presoditi, kdaj gre za pojav sumljivih vozil ali sumljivih oseb. Tovrstnega sodelovanja si na policiji želijo tudi v prihodnje, so zapisali v sporočilu, v katerem so se prebivalcem za vse informacije tudi zahvalili.
"
http://www.rtvslo.si/evropska-unija/eu-bi-za-vsakega-sprejetega-izkrcanega-prebeznika-placala-6-000-evrov/461484,prebežniki,"
					24. julij 2018 ob 16:34,zadnji poseg: 24. julij 2018 ob 18:18
					Bruselj - MMC RTV SLO, STA","
Sa. J.
",EU bi za vsakega sprejetega izkrcanega prebežnika plačala 6.000 evrov,"Evropska komisija bi članicam Evropske unije plačala 6.000 evrov za vsakega prebežnika, rešenega na morju, ki bi ga država sprejela.
Kot je znano, je ponudba del predlogov v zvezi z nadzorovanimi centri v Uniji in centri za izkrcanje migrantov zunaj Unije, o katerih so se dogovorili na junijskem vrhu povezave.
S takšnimi središči želijo izboljšati in pospešiti proces razlikovanja med prebežniki, ki potrebujejo mednarodno zaščito, in ekonomskimi migranti, ki nimajo pravice ostati v EU-ju, hkrati pa želijo pospešiti postopke vračanja nezakonitih preseljencev.
Centre naj bi po načrtih ob podpori EU-ja vodile članice same, za kritje stroškov infrastrukture in operativnih stroškov pa bi prejele celovito finančno podporo.
Salvinija predlog pustil hladnega Po 6.000 evrov na prebežnika bi prejele tudi članice, ki bi privolile v sprejem izkrcanih prebežnikov. Za zdaj še ni znano, ali je katera od članic potrdila takšen dogovor.
Na ponudbo se je že odzval italijanski notranji minister Matteo Salvini, ki je poudaril, da Italija noče denarja, ampak si želi ustaviti prihod prebežnikov. Pojasnil je tudi, da prosilec za azil italijanskega davkoplačevalca stane od 40.000 do 50.000 evrov. ""Bruselj naj kar obdrži svojo miloščino,"" je dodal.
Nobena severnoafriška država ni izrazila pripravljenosti za sodelovanjeEvropska unija sicer načrtuje tudi centre za izkrcanje v tretjih državah. Ta središča naj bi skrbela za hitro in varno izkrcanje rešenih ljudi na obeh straneh Sredozemskega morja. Med državami, ki bi lahko gostile točke za izkrcanje, se omenjajo Tunizija, Libija, Egipt in Alžirija, a za zdaj še nobena severnoafriška država ni izrazila pripravljenosti za sodelovanje.
.O predlogih komisije bodo v sredo razpravljali veleposlaniki EU-ja. Čeprav se število nezakonitih prehodov meje čez Sredozemlje zmanjšuje, migracije še vedno ostajajo vroče politično vprašanje. Tudi razprava veleposlanikov EU-ja bo minila v senci groženj, da lahko migracijska trenja ogrozijo ves evropski projekt in usodno vplivajo na izid evropskih volitev maja prihodnje leto.
"
http://www.rtvslo.si/svet/evropa/italija-bo-najmanj-se-nekaj-tednov-sprejemala-prebeznike/461414,prebežniki,"
					23. julij 2018 ob 20:38
					Rim - MMC RTV SLO, STA","
K. Št.
",Italija bo najmanj še nekaj tednov sprejemala prebežnike,"Operacija Sophia za reševanje ljudi v Sredozemskem morju, v kateri sodeluje tudi patruljna ladja Slovenske vojske Triglav, je bila nekaj časa negotova, a je Italija potrdila, da bo vsaj še nekaj tednov sprejemala rešene prebežnike.
Prehodno obdobje bo veljalo do prenovitve misije, kar naj bi se zgodilo v roku petih tednov, je danes dejal italijanski zunanji minister Enzo Moavero Milanesi po srečanju z nemškim kolegom Heikom Maasom v Berlinu. Maas je dodal, da bodo dolgotrajne rešitve iskali ""korak za korakom"".
Italijanska vlada je prejšnji teden zagrozila, da ne bo več sprejemala prebežnikov, ki jih bodo rešili v okviru mednarodnih misij, poroča nemška tiskovna agencija DPA.
Da bi se izognili morebitnemu zavračanju evropskih ladij s prebežniki, ki ne bi smele nikjer vpluti, je odgovorni Enrico Credendino vsem ladjam, ki sodelujejo v operaciji Sophia, ukazal, naj se umaknejo z območja misije in usidrajo v pristaniščih. Misija se je sicer danes že nadaljevala.
Krizni sestankiZaradi grožnje Italije so se prejšnji teden na kriznih sestankih države članice strinjale, da bodo v prihodnjih petih tednih oblikovale novo strategijo glede prebežnikov, rešenih v Sredozemskem morju.
Osrednja naloga misije EU-ja je boj proti tihotapcem ljudi pred obalo Libije, a so od leta 2015 rešili že skoraj 50.000 brodolomcev, ki so jih prepeljali v Italijo. Rim si zdaj želi razporeditev prebežnikov še v druge članice EU-ja, a ne prevprašuje temeljev misije Sophia. ""Ne gre za novo misijo Sophia, ampak za operativna pravila,"" je dejal Moavero Milanesi.
"
http://www.rtvslo.si/lokalne-novice/belokranjski-turisticni-delavci-se-zavzemajo-za-human-pristop-do-prebeznikov/461390,prebežniki,"
					23. julij 2018 ob 15:34
					Metlika - MMC RTV SLO, STA","
Sa. J.
",Belokranjski turistični delavci se zavzemajo za human pristop do prebežnikov,"Belokranjski turistični delavci so poudarili, da v Beli krajini zaradi prebežniške poti, ki preči mejno Kolpo, ni nobenega izrednega stanja, saj so že v prvih petih mesecih skoraj dosegli lanski obisk.
Direktor črnomaljskega Razvojno informacijskega centra (RIC) Bela krajina Peter Črnič je izpostavil, da se pri medijskem poročanju o prebežnikih na Kolpi ""občasno pojavljajo podobe, ki ne ustrezajo dejanskemu stanju"".
Dejal je, da ob Kolpi ""ni nobenega izrednega stanja"" in da ""begunci na svoji poti po prečenju reke"" v Beli krajini nikomur ne povzročajo materialne škode ter ne povzročajo nasilnih ali drugih kaznivih dejanj. ""So miroljubni, ni nam znan niti en primer konfliktne situacije med njimi in domačini ali drugimi obiskovalci.""
Dodal je še, da se belokranjski turistični delavci ""zavzemajo za human pristop do ljudi, ki so pomoči potrebni, in za odstranitev mreže na rečnih bregovih"".
Z ""migracijskimi procesi"" se spopadajo tudi druge državeVodja tržnega komuniciranja in odnosov z javnostmi na Slovenski turistični organizaciji Livija Kovač Kostantinovič je izrazila prepričanje, da je Bela krajina izredno privlačno in avtentično turistično območje, ki se razvija premišljeno, smelo in v skladu s slovensko turistično strategijo.
Povzela je, da se z ""migracijskimi procesi"" spopadajo tudi druge države in da je to ""pač del vsakdanjika"". V Beli krajini ""to ni moteč dejavnik, turistični ponudniki pa se z migranti tako rekoč ne srečujejo"". Prebežniki tudi ""ne motijo doživetij domačih in tujih turistov"", je še dejala.
Belo krajino obišče največ domačih turistovPo besedah vodje oddelka za razvoj in promocijo turizma pri RIC-u Bela krajina Gregorja Jevščka je v Beli krajini lani prenočilo nekaj manj kot 30.000 obiskovalcev, ki so skupaj ustvarili 71.800 prenočitev, s čimer so primerljivi predlanski obisk presegli za 30 odstotkov.
Med turisti je bilo 70 odstotkov domačih in 30 odstotkov tujih. V lanskem prvem petmesečju so v Beli krajini imeli nekaj več kot 12.300 prenočitev, te številke pa so tako rekoč dosegli v prvih petih mesecih letos. Razlika znaša le 40 gostov, kar pa pripisujejo slabšemu vremenu, je dodal.
"
http://www.rtvslo.si/crna-kronika/v-kombiju-v-necloveskih-razmerah-tihotapil-34-tujcev/461385,prebežniki,"
					23. julij 2018 ob 15:02
					Koper,Krško - MMC RTV SLO, STA","
Sa. J.
",V kombiju v nečloveških razmerah tihotapil 34 tujcev,"Policisti so v petek v Podbočju dopoldne prijeli 46-letnega voznika kombija s hrvaškimi registrskimi tablicami, ki je v nečloveških razmerah prevažal 34 tujcev.
Policisti so v petek nekaj po 9. uri v kraju Podbočje na območju Policijske postaje Krško ustavili voznika osebnega avtomobila, za njim pa še voznika kombiniranega vozila hrvaških registrskih oznak. Tovorni del kombiniranega vozila je bil prazen, vendar so policisti v bližnjem gozdu  izsledili 34 tujcev. Te je voznik kombija, preden so ga ustavili policisti, izpustil iz kombija, tujci pa so se po poročanju PU-ja Novo mesto razbežali po gozdu.
Tujci so bili v slabem stanju in dehidrirani, enega izmed njih pa so morali reševalci zaradi slabega zdravstvenega stanja odpeljati v bolnišnico. Državljane Pakistana, Iraka, Irana in Somalije so po oskrbi in opravljenih policijskih postopkih predali hrvaškim varnostnim organom.
46-letnemu vozniku kombija in 57-letnemu vozniku osebnega avtomobila so kriminalisti odvzeli prostost, ju pridržali in jima zasegli vozila. Voznika kombija so ovadili zaradi kaznivega dejanja prepovedanega prehajanja meje ali ozemlja države, voznika osebnega avtomobila pa zaradi nudenja pomoči. S kazensko ovadbo so ju kriminalisti privedli k preiskovalnemu sodniku, ki je za oba odredil pripor.
Policisti so od petka pri opravljanju nalog varovanja državne meje na območju policijskih postaj Črnomelj in Metlika izsledili in prijeli 32 tujcev, ki so nezakonito prestopili državno mejo. Policijski postopki s tujci še niso končani, so še sporočili s policije.
Na območju Policijske uprave Koper 11 ljudi zaprosilo za mednarodno zaščitoNa območju Policijske uprave Koper so od petka do nedelje obravnavali 78 nezakonitih prestopov meje. 11 ljudi je zaprosilo za mednarodno zaščito. Šest jih je po plačilu globe nadaljevalo pot v ciljno državo, saj imajo urejen status prebivanja v EU-ju oziroma so državljani EU-ja. Policisti so kot razlog za nedovoljen prehod meje navedli navigacijsko napravo, ki jih vodila po cesti brez mejnega prehoda.
Prijeli so tudi tri vodnike ilegalnih migrantov, preiskava kaznivih dejanj še poteka, so še sporočili s Policijske uprave Koper.
"
http://www.rtvslo.si/svet/salvini-zaradi-opazke-o-mafijskih-zvezah-vlozil-tozbo-proti-savianu/461222,prebežniki,"
					20. julij 2018 ob 21:42
					Rim - MMC RTV SLO, Radio Slovenija","
K. S.
",Salvini zaradi opazke o mafijskih zvezah vložil tožbo proti Savianu,"Italijanski notranji minister in vodja skrajno desne stranke Liga Matteo Salvini je vložil tožbo zaradi obrekovanja proti uglednemu pisatelju Robertu Savianu, ki je znan kot borec proti mafiji.
Saviano, oster kritik aktualne italijanske vlade, je na Twitterju na temo smrti prebežnikov na morju Salvinija v torek označil za ""ministra podzemlja"".
Minister mu je zdaj odgovoril: ""Sprejmem vse kritike, ne bom pa nikomur dopustil, da govori, da pomagam mafiji."" Saviano tožbo razume kot začetek gonje proti svobodi tiska, v odzivu pa je dejal, da Italijo ""za vogalom čaka Putinova Rusija"". Ob tem je Italijane pozval k uporu proti Salvinijevemu avtoritarizmu.
Saviano je zaslovel leta 2006 s knjigo Gomora, v kateri je razkril umazane posle mafijske združbe Camorra iz Neaplja. Od takrat dalje ima 38-letni avtor in novinar stalno policijsko zaščito, a je Salvini prejšnji mesec napovedal, da bo preveril, ali je varovanje Saviana na državne stroške sploh potrebno.
Zadnja kaplja čez robZadnji incident se je zgodil po tem, ko je španska reševalna humanitarna organizacija našla potopljeni čoln s prebežnico, medtem ko sta se druga prebežnica z otrokom utopila. Organizacija je libijsko obalno stražo obtožila, da je prebežnike pustila na cedilu, Italijo pa, da je to podprla, čeprav obe strani zanikata navedbe.
Saviano je nato na svojem Twitterju delil posnetek trupel in ministra Salvinija retorično vprašal, koliko užitka čuti ob gledanju posnetka.
Odkar je v Italiji junija oblast prevzela nova populistična vlada, je Salvini ubral ostro politiko do priseljevanja in zavrnil vrsto ladij s prebežniki in pozval k deportaciji pribežnikov.
Protesti v RimuSalvinijeva protipribežniška politika sicer v Italiji sproža vse ostrejše reakcije. Pred ministrstvom v Rimu protestirajo aktivisti s krvavo rdeče prebarvanimi dlanmi, ki ministra obtožujejo krivde za smrti prebežnikov v Sredozemlju.
""Sem sem prišel zato, ker nočem imeti prave krvi na svojih dlaneh. Ta vlada me ne predstavlja, njena zunanja politika je nora, njena migrantska politika je kriva za smrt na stotine ljudi. Poleg tega podpira dejanja nezakonitih oblastnikov v Libiji, ki mučijo ljudi,"" je povedal eden izmed protestnikov, član Radikalne stranke Leonardo Monaco.
In še ena posledica nove italijanske politike: vojaške ladje evropske operacije Sophia se čedalje dlje zadržujejo v pristaniščih, saj ne vedo, kje bi sploh še lahko odložile morebitne rešene prebežnike, poroča iz Rima RTV-jev dopisnik Janko Petrovec. Nekatere države naj bi zato razmišljale o umiku svojih ladij iz operacije Sophia.
Mandat slovenske ladje Triglav, ki je že pet dni zasidrana v pristanišču Augusta na Siciliji, se izteka konec julija.
"
http://www.rtvslo.si/slovenija/sefic-ne-drzi-da-v-sloveniji-ni-mogoce-zaprositi-za-mednarodno-zascito/461122,prebežniki,"
					19. julij 2018 ob 20:01,zadnji poseg: 20. julij 2018 ob 12:45
					Ljubljana - MMC RTV SLO, STA","
Al. Ma.
","Šefic: Ne drži, da v Sloveniji ni mogoče zaprositi za mednarodno zaščito","Amnesty International Slovenija trdi, da je z misijo v BiH-u potrdil navedbe o prisilnem vračanju prebežnikov, državni sekretar Boštjan Šefic pa trdi, da policija spoštuje pravice tujcev, vključno s pravico do mednarodne zaščite.
Državni sekretar na notranjem ministrstvu Boštjan Šefic je zavrnil očitke o prisilnem vračanju tujcev. ""Nikakor ne drži, da v Sloveniji ni mogoče zaprositi za mednarodno zaščito,"" je zatrdil. Odzval se je na poročili nevladnih organizacij Amnesty International Slovenije (AIS) in Pravno-informacijski center (PIC). Da trditev, da v Sloveniji ni mogoče zaprositi za mednarodno zaščito, ne drži, po njegovih besedah dokazujejo tudi podatki, da je v prvi polovici julija pri nas za mednarodno zaščito zaprosilo 159 ljudi. Kot je pojasnil, so vsi tujci, ki izrazijo namero, da bodo vložili prošnjo za azil, nastanjeni v azilni dom.
""Resnica pa je, da veliko teh oseb v izjemno kratkem času zapusti azilni dom, pogosto niti ne oddajo prošnje in gredo v nekatere druge države,"" je zatrdil Šefic. Kot je dodal, so v tem primeru tujci brez urejenega statusa in jih policija, ko jih prestreže, na podlagi veljavnih sporazumov vrne v državo, iz katere so prišli. Teh primerov je v Sloveniji veliko, kar po besedah državnega sekretarja nakazuje tudi na zlorabo instituta mednarodne zaščite.
Sicer pa tako na ministrstvu kot policiji ves čas pozorno spremljajo izvajanje nalog policije na meji in ugotavljajo, ali se spoštuje zakonitost in varovanje človekovih pravic, je še dejal državni sekretar.
V zadnjem mesecu in pol so dobili nekaj konkretnih namigov o kršenju pravic nekaterim prebežnikom. Po trenutnih ugotovitvah pa po njegovih besedah kaže, da ""nekatere osebe, ki se navajajo kot osebe, ki jim ni bil omogočen dostop do mednarodne zaščite, sploh nikoli niso bile v Sloveniji"". Šefičeve ugotovitve sicer temeljijo na zgoraj omenjenih namigih, ne pa na poročilu AIS-ja, ki je bilo objavljeno šele v četrtek in ga morajo na MNZ-ju šele proučiti.
Hrvaška začela v celoti izvajati dvostranski sporazum o vračanjuPo njegovih besedah se je treba zavedati, da so ""ti ljudje, ki jih vodijo sprovajalci, zelo dobro inštruirani"". Kot je dejal, ne morejo z gotovostjo trditi, a tudi ne izključiti možnosti, da so nekatere njihove izjave ""ustrezno usmerjane"". Tako kot organizatorji nezakonitih prehodov beguncem povejo, kje morajo prečkati mejo, jim povedo tudi, kakšno izjavo morajo podati, meni Šefic.
Razlog za izrazito povečanje števila ljudi, ki so bili junija vrnjeni na Hrvaško, pa je po njegovih besedah v tem, da je bilo maja in junija tudi bistveno višje število ljudi, ki so prestopili mejo. Poleg tega jih je veliko prekinilo postopke in zapustilo azilni dom. Drugi razlog pa je po njegovih besedah v tem, da je tudi Hrvaška začela v celoti izvajati dvostranski sporazum o vračanju.
Omenjeni sporazum, za katerega nevladne organizacije zahtevajo, da ga slovenske oblasti odpovedo, pa je po njegovih besedah eden od temeljev za učinkovito izvajanje nalog policije. Ta sicer pri izvajanju svojih postopkov v celoti in vedno upošteva pravice tujcev, tudi ko govorimo o pravici do mednarodne zaščite, je še zatrdil Šefic. Kot je dodal, policija ob velikem pritisku in bistveno povečanem številu nezakonitih prehodov meje svoje naloge izvaja strokovno in zakonito.
Državni sekretar Šefic je še napovedal, da bodo poročili temeljito preučili.
AIS: Res so jih zavračaliInformacije o prisilnem vračanju in omejevanju dostopa do azila je delegacija AIS-a preverjala med 26. in 28. junijem na raziskovalni misiji v Veliki Kladuši in Bihaću. Po besedah Metke Naglič so govorili s skoraj 70 ljudmi, od katerih jih je 58 prišlo do hrvaško-slovenske meje, 51 jih je tudi želelo zaprositi za azil, a so jih vrnili na Hrvaško.
Pričevalci so povedali, da so slovenske oblasti omejevale dostop do azila in izvajale prisilna vračanja iskalcev azila brez ustrezne presoje, ali jim bodo v drugih državah kršene človekove pravice, in brez možnosti, da se na vračanje pritožijo, so zatrdili v AIS-u.
Veliko prebežnikov iskalcev azila jim je namreč povedalo, da slovenski policisti niso upoštevali njihove namere, da želijo zaprositi za azil, v nekaterih primerih so jim celo dejali, da ""v Sloveniji azila ni"", je pojasnila Jerneja Turin iz AIS-a.
Poleg tega so morali nekateri podpisovati dokumente v slovenščini, ki jih niso razumeli, težave pa so imeli tudi s prevajalci. Nekaterim pa so policisti rekli, da jih bodo odpeljali v azilni center, a so jih namesto tega predali hrvaški policiji. S tem je bila kršena pravica do dostopa do azila, saj so policisti sami odločali, ali nekdo lahko vloži prošnjo, je še zatrdila Turinova.
Iz Hrvaške v BiHV AIS-u so ugotavljali tudi, kaj se je s temi begunci dogajalo po tistem, ko so jih slovenski policisti predali hrvaškim. Po besedah Turinove so jih hrvaški policisti brez postopka ""nagnali"" v BiH, jim odvzeli denar in uničili mobilne telefone, nekateri pa so pripovedovali tudi o nasilju hrvaških policistov. V BiH-u pa bivajo v povsem neprimernih razmerah.
O nasilju slovenskih policistov pričevalci iz Velike Kladuše in Bihaća načeloma niso govorili. V AIS-u so sicer naleteli na tri pričanja o takšnem nasilju, a jih morajo še preveriti, do zaključkov o sistematičnem nasilju pa niso prišli, je še pojasnila Turinova.
AIS o statistikiSicer pa tudi uradni statistični podatki policije kažejo na spremembo prakse v juniju 2018. Čeprav se je v tem mesecu zmanjšalo število ljudi, ki so prečkali mejo na nedovoljen način, so se vračanja na Hrvaško izrazito povečala. Hkrati pa je drastično upadlo število ljudi, za katere je policija zaznamovala, da so izrazili namero zaprositi za azil, sporoča AIS. 
Policija očitke o prisilnem vračanju že ves čas zanika. Med drugim so se sklicevali na to, da postopke policije spremljajo nevladne organizacije, a to po zagotovilih AIS-a ne drži. Da nadzora nad ravnanjem policije ni, je povedala tudi Katarina Bervar Sternad iz PIC-a.
Tudi ta nevladna organizacija je namreč v istem času obiskala BiH. Čeprav je bilo njihovo poročilo zasnovano drugače, so po besedah Bervar Sternadove prišli do enakih ključnih ugotovitev kot v AIS-u. V PIC-u so sicer od nekaterih prebežnikov dobili pooblastila za sprožitev pravnih sporov, a morajo še preučiti, kaj bodo z njimi storili.
AIS pa v svojem poročilu slovenske oblasti poziva, naj zagotovijo, da se v vseh postopkih s tujci in iskalci azila spoštuje mednarodno pravo človekovih pravic in pravo varstva beguncev. Prav tako naj se jim ne odrekajo možnosti, da zaprosijo za azil, ter zagotovi, da imajo vsi iskalci azila dostop do učinkovitega in pravičnega azilnega postopka.
Zahtevajo tudi, da nemudoma izvedejo učinkovito in neodvisno preiskavo navedb glede onemogočanja dostopa do azilnega postopka in prisilnih vračanj ter prenehajo izvajati ""neformalne postopke"" po sporazumu med slovensko in hrvaško vlado.
"
http://www.rtvslo.si/evropska-unija/italija-predlaga-krizni-odbor-eu-ja-za-porazdelitev-prebeznikov/461106,prebežniki,"
					19. julij 2018 ob 16:15
					Rim,Bruselj - MMC RTV SLO, STA","
J. R.
",Italija predlaga krizni odbor EU-ja za porazdelitev prebežnikov,"Italijanski premier Giuseppe Conte je v pismu Evropski uniji predlagal oblikovanje kriznega odbora, ki bi skrbel za porazdelitev prebežnikov, prispelih v Evropo po morju, med državami EU-ja. 
V Bruslju so pozdravili pismo Conteja, naslovljeno na predsednika Evropske komisije in Evropskega sveta, Jean-Clauda Junckerja in Donalda Tuska. Conte je v intervjuju za časopis Il Fatto povedal, da je idejo o kriznem odboru dobil, ko je moral pretekli konec tedna sam voditelje drugih članic Unije prepričati, naj sprejmejo prebežnike.
Italijanski premier je v nedeljo in ponedeljek prepričal Francijo, Malto, Nemčijo, Španijo, Portugalsko in Irsko, da so sprejele nekatere izmed 450 prebežnikov, ki sta jih dve ladji evropske agencije Frontex rešili na morju ob italijanskem otoku Linosa.
Conte meni, da se v prihodnje to ne bi smelo več dogajati. ""Med vladami članic EU-ja bi moral za razdelitev prebežnikov posredovati krizni odbor pod vodstvom Evropske komisije,"" je za Il Fatto poudaril italijanski premier.
Poleg pogovora je časopis objavil tudi odlomke pisma Junckerju in Tusku z datumom 17. julij, v katerem Conte podrobneje pojasnjuje razloge za krizni odbor. Med drugim navaja, da bi moral odbor še posebej pomagati pri odločitvi, v katerem pristanišču bodo izkrcani prebežniki in katere države bi jih bile pripravljene gostiti.
Pri Evropski komisiji so v ponedeljek povedali, da rešitve, kot si jih je zamislil Conte, dolgoročno ne morejo biti vzdržne. Danes so Contejev predlog za krizni odbor pozdravili. Kot je povedala tiskovna predstavnica komisije, so prejeli pismo italijanskega premierja in ""delijo občutek nujnosti, kakršnega ima Italija"".
Conte za dialog z višegrajsko četvericoConte je v intervjuju povedal še, da si prizadeva za dialog z državami višegrajske skupine in v ta namen je na obisk v Rim povabil češkega kolega Andreja Babiša. ""Države višegrajske skupine skušam prepričati, da so nezakonite migracije tudi njihova težava, tudi če niso pomorske države. Begunske tokove in demografska vprašanja, ki bodo prej ali slej zadevale vse države, je treba reševati na evropski ravni,"" je izjavil.
Povedal je tudi, da si njegova vlada prizadeva za to, da bi se iz Afrike na pot v Evropo odpravilo manj ljudi. Cilj je vzpostavitev centrov za prebežnike v Afriki, v katerih bi ""resnični begunci"" vlagali prošnjo za azil in prek humanitarnih koridorjev zakonito migrirali v Evropo. S tem bi se lahko bojevali proti tihotapcem ljudi, je še povedal Conte.
Salvini načrtuje sodelovanje z Avstrijo in NemčijoItalijanski notranji minister Matteo Salvini je medtem v sredo zvečer po obisku v Kairu izjavil, da na področju nezakonitih migracij Italija tesno sodeluje z Avstrijo in Nemčijo. ""Z Avstrijci in Nemci načrtujemo tehnične misije,"" je dejal, svojih besed pa nato ni podrobneje pojasnil. Povedal je le, da je imel z egiptovskim predsednikom Abdelom Fatahom Al Sisijem ""dolg in prijateljski"" pogovor, v katerem sta se dotaknila varnostnih vprašanj, boja proti terorizmu in tihotapcem z ljudmi.
Conte za stabilizacijo razmer v LibijiItalija si poleg tega prizadeva za stabilizacijo razmer v Libiji. Italijanska vlada jeseni načrtuje veliko konferenco o Libiji, na kateri bodo poleg članic EU-ja sodelovale tudi ZDA in severnoafriške države, je medtem še povedal italijanski premier Conte.
"
http://www.rtvslo.si/svet/bliznji-vzhod/najmanj-19-mrtvih-v-brodolomu-pred-ciprom/461043,prebežniki,"
					18. julij 2018 ob 20:58
					Ankara - MMC RTV SLO, Reuters, STA","
K. T.
",Najmanj 19 mrtvih v brodolomu pred Ciprom,"Pred obalo Cipra je v brodolomu ladje, na kateri je bilo okoli 150 ljudi, umrlo najmanj 19 prebežnikov, po zadnjih podatkih jih pogrešajo 25. Medtem ob tunizijski obali čaka tovorna ladja, na kateri je 40 rešenih prebežnikov, ki je ne želijo sprejeti ne Italija ne Malta ne Tunizija.
Po navedbah turške obalne straže so 103 prebežnike rešile ladje in helikopterji, ki so jim pomagale tudi trgovske ladje na območju. Brodolom ladje se je zgodil okoli 30 kilometrov od severne obale Cipra. Ena rešena oseba je v kritičnem stanju in so jo s helikopterjem prepeljali v bolnišnico, je sporočila obalna straža. 
Reuters navaja župana province Mersin Burhanettina Kocamaza, ki je dejal, da še ni potrjenih informacij o izvoru prebežnikov, oblasti tudi naj ne bi še imele informacij, od kod je prišla ladja s prebežniki. Po poročanju turške tiskovne agencije DHA so bili med prebežniki Sirci, ki so skušali priti v Evropo.
Ciper, ki je od obale Sirije oddaljen okoli 160 kilometrov, do zdaj ni bil deležen tako množičnega pritoka prebežnikov kot Turčija, Grčija in Italija, v zadnjem času pa so na otoku opazili naraščanje števila prošenj za azil.
Ob tunizijski obali čaka ladja s 40 prebežnikiMedtem pa ob tunizijski obali na sprejem že pet dni čaka tovorna ladja, na kateri je 40 rešenih prebežnikov. Ladje ne Italija ne Malta ne Tunizija nočejo spustiti v katero izmed svojih pristanišč. Prebežniki so se z gumenjakom odpravili iz Libije, ko jim je zmanjkalo goriva, pa jih je rešila tunizijska oskrbovalna ladja Sarost 5. Po navedbah mednarodne organizacije WatchTheMed, so prebežnike rešili v malteških vodah. Na krovu je med drugim osem žensk, od tega dve nosečnici, ter ranjen moški.
Tiskovni predstavnik tunizijskega obrambnega ministrstva je dejal, da prebežniki sami zavračajo, da bi jih prepeljali v Tunizijo. Italijanska opozicijska Demokratska stranka pritiska na vlado v Rimu, naj ladji vendarle dovoli vpluti v eno izmed italijanskih pristanišč. ""Zaloge na krovu bodo kmalu pošle. Barbarstvo na račun prebežnikov se nadaljuje,"" je poudaril poslanec Demokratske stranke Matteo Orfini.
 
"
http://www.rtvslo.si/svet/evropa/spanski-humanitarci-italija-zelela-sprejeti-le-prezivelo-ne-pa-tudi-trupel/460965,prebežniki,"
					18. julij 2018 ob 08:00,zadnji poseg: 18. julij 2018 ob 19:16
					Rim - MMC RTV SLO, Radio Slovenija","
J. R., K. T.
","Španski humanitarci: Italija želela sprejeti le preživelo, ne pa tudi trupel","Posadka španske humanitarne organizacije Proactiva Open Arms je v torek na morju pred Libijo našla ostanke čolna, ob njih pa preživelo žensko iz Kameruna ter trupli ženske in otroka. Po sporu z italijanskimi oblastmi glede sprejema preživele in trupel bodo humanitarci zaprosili za sprejem v Španiji. 
Humanitarci so brodolomce odkrili, potem ko so v ponedeljek prestregli radijski pogovor med libijsko obalno stražo in trgovsko ladjo, ki je prva zagledala čoln, poln prebežnikov, 80 navtičnih milj pred Libijo, je za Radio Slovenija poročal Janko Petrovec.
Ko je ladja Proactive Open Arms priplula do ostankov potopljenega čolna, so na njih našli Kamerunko Josephine, ki se je oklepala lesene deske. Ob njej pa trupli druge ženske in njenega otroka.
""Z libijske obalne straže so sporočili, da so z gumijastega čolna rešili 158 ljudi. Toda niso povedali, da so na morju pustili dve ženski in otroka, ki se niso hoteli vrniti v Libijo, ter čoln potopili,"" je dejal Oscar Camps, ustanovitelj španske človekoljubne organizacije Proactiva Open Arms.
Proactiva Open Arms za tragedijo poleg libijske obalne straže obtožuje tudi politiko italijanskega notranjega ministra Mattea Salvinija, ki je italijanska pristanišča zaprl za ladje nevladnih organizacij ter zahteva, naj reševanje v Sredozemlju v celoti prevzame libijska obalna straža, Evropska unija pa libijska pristanišča razglasi za varna.
Minister Salvini meni, da gre za lažno novico. Z rimskega notranjega ministrstva naj bi v kratkem posredovali podatke zunanjih opazovalcev, ki naj bi navedbe španskih humanitarcev postavljali na laž.
Najmanj 19 mrtvih v brodolomu pred CipromPred obalo Cipra je v brodolomu ladje, na kateri je bilo 150 ljudi, umrlo najmanj 19 migrantov, pogrešajo jih do 30. Po poročanju turške tiskovne agencije DHA so bili med migranti Sirci, ki so skušali priti v Evropo. Ciper, ki je od obale Sirije oddaljen okoli 160 kilometrov, doslej ni bil deležen tako množičnega pritoka migrantov kot na primer Turčija, Grčija in Italija. V zadnjem času pa so na otoku opazili naraščanje števila prošenj za azil.
Medtem ob tunizijski obali čaka tovorna ladja, na kateri je 40 rešenih prebežnikov. Ladje ne Italija ne Malta ne Tunizija nočejo spustiti v katero od svojih pristanišč. Migranti so se z gumenjakom odpravili iz Libije, ko jim je zmanjkalo goriva, pa jih je rešila tunizijska oskrbovalna ladja Sarost 5. Po navedbah mednarodne organizacije WatchTheMed, so migrante rešili v malteških vodah. Na krovu je med drugim osem žensk, od tega dve nosečnici, ter ranjen moški.
 Kot poroča Reuters, so iz Proactive Open Arms medtem sporočili, da je Italija privolila, da sprejme preživelo Kamerunko, ne pa tudi dveh trupel. Španska humanitarna organizacija se je zatem odločila, da prosi španske oblasti, naj jim dovolijo prihod v Španijo, čeprav to pomeni precejšnje podaljšanje poti. 
Italijanske oblasti so zavrnile navedbe španske organizacije in pravijo, da so ponudile španski organizaciji, da vplujejo v eno od dveh italijanskih pristanišč, kjer bi sprejeli tako preživelo Josephine kot trupla ženske in njenega otroka. Kot so še navedle, so zavrnile možnost, da bi ladja odšla na Lampeduso, ker naj tam ne bi bilo mrtvašnice. ""Čeprav so naša sicilijanska pristanišča pripravljena, da jih sprejmejo, gre ladja v Španijo ... Ali kaj skrivajo?"" je na Twitterju zapisal Salvini. 
Italijanski poslanec pluje s humanitarci""Žensko in otroka so ubili tvoji libijski prijatelji,"" je Salviniju tvitnil poslanec italijanske levičarske stranke Svobodni in enakopravni Erasmo Palazzotto, ki te dni pluje s Proactivo in je potrdil navedbe španskih nevladnikov, ki so posneli reševanje preživele ženske in to naložili na družbena omrežja.
Čez Sredozemlje je od začetka leta v Evropo prišlo 51 tisoč prebežnikov, polovico manj kot v istem obdobju lani. Največ jih je prispelo v Španijo. Na poti tja jih je letos utonilo skoraj 300, na poti proti Italiji pa več kot 1.100, še poroča Janko Petrovec.
Deutsche Welle medtem poroča, da je libijska obalna straža zanikala obtožbe in trdi, da na morju niso pustili nikogar. Krivdo za nesreče na morju so pripisali humanitarnim organizacijam in preprodajalcem ljudi. Reuters navaja besede novinarke, ki dela za nemško televizijo RTL, ki je bila priča reševanju in je pohvalila profesionalnost libijskih reševalcev. ""Ekipa je naredila vse, kar je bilo v njeni moči, da bi rešila vse. Moški so bili zelo sočutni,"" je v izjavi dejala Nadja Kriewald. 
Svoja pristanišča je zaprla tudi Malta. Med zavrnjenimi ladjami je tudi omenjena ladja organizacije Proactive Open Arms, ki je morala v tem mesecu zato 60 rešenih prebežnikov odpeljati v Barcelono, še poroča Deutsche Welle.
"
http://www.rtvslo.si/svet/evropa/ladja-s-450-prebezniki-le-vplula-v-italijansko-pristanisce/460815,prebežniki,"
					16. julij 2018 ob 10:27,zadnji poseg: 16. julij 2018 ob 14:04
					Rim - MMC RTV SLO, STA","
K. Št.
",Ladja s 450 prebežniki le vplula v italijansko pristanišče,"Italija je po več dneh dovolila ladjama s skupno 450 prebežniki pristati na Siciliji, in sicer po tistem, ko so Francija, Nemčija, Malta, Portugalska in Španija pristale, da bodo prevzele po 50 prebežnikov.
Po poročanju italijanskih medijev izkrcavanje beguncev in ekonomskih migrantov v sicilskem pristaniškem mestu Pozzallo že poteka.
Prebežniki so do italijanskega otoka - domnevno iz Libije - pripluli v petek z leseno ribiško barko, ki ji ne Italija ne Malta nista dovolili vplutja. V soboto so prebežnike premestili na ladjo italijanske mornarice in plovilo evropske agencije Frontex.
Italijanski premier Giuseppe Conte je povedal, da jim bo Italija nudila potrebno podporo, dokler jih ne bodo premestili v omenjene države. ""Striktnost in jasnost sta privedli do rezultatov,"" pa je komentiral razplet dogodkov italijanski notranji minister Matteo Salvini, ki je ocenil, da gre za politično zmago Italije. ""Jasno sporočilo je: nihče se ne sme nezakonito priseliti v Italijo,"" je zapisal na Facebooku.
V zadnjih tednih je populistična italijanska vlada Gibanja petih zvezd in desničarske Lige zaostrila ravnanje ob prihodu prebežnikov čez Sredozemsko morje. Že večkrat je tako blokirala dostop ladij s prebežniki do italijanskih pristanišč, nevladnim humanitarnim organizacijam pa je vplutje prepovedala.
"
http://www.rtvslo.si/svet/afrika/alzirija-po-razkritju-prebeznikov-ne-izganja-vec-v-puscavo-ampak-jih-zapira/460664,prebežniki,"
					13. julij 2018 ob 19:37
					Alžir - MMC RTV SLO","
B. V.
","Alžirija po razkritju prebežnikov ne izganja več v puščavo, ampak jih zapira","Smrtonosni alžirski izgoni prebežnikov v saharsko puščavo so se po razkritju početja in širokih obsodbah dejanj Alžirije skoraj povsem končali. V zadnjem letu dni je Alžirija v puščavo izgnala več kot 13.000 ljudi, tudi žensk in otrok.
O tem je poročala ameriška tiskovna agencija Associated Press (AP), ki je navajala uslužbence ZN-ove Mednarodne organizacije za migracije (IOM). Na tisoče prebežnikov, ki so vstopili v Alžirijo, je ta država pregnala v puščavo in jih usmerila proti sosednjima Nigru in Maliju.
Preden je AP zgodbo objavil 26. junija, je Alžirija skoraj vsak teden izgnala na stotine prebežnikov v puščavo, kjer so mnogi umrli. Alžirske oblasti se niso odzivale na prošnje AP-ja za komentar. Manj kot tri tedne po objavi pa so se izgoni skorajda končali, poroča Al Džazira.
Humanitarni delavec s kontakti v Alžiriji je za AP dejal, da se množična pridržanja odvijajo še naprej, a da se zdaj migrante in begunce, vključno z več deset nosečnicami, pridržuje v prenatrpanih zaporih. Humanitarec se iz strahu pred povračilnimi ukrepi alžirske vlade ni želel izpostaviti z imenom, poroča Al Džazira.
Alžirija medtem še naprej izganja prebežnike iz Nigra, s katerim ima sklenjen sporazum o izgonih iz leta 2015. Te so alžirske oblasti v nasprotju s prebežniki iz drugih podsaharskih držav, ki so bili v puščavo izgnani v tajnosti in bili prisiljeni več kilometrov pešačiti na žgočem soncu, do meje prepeljali v konvojih.
Po junijski objavi AP-jevega prispevka sta bila v Alžiriji odpuščena vodja žandarmerije in vodja službe državne varnosti. Razlog za njuno odpustitev ni znan, a se oba povezuje tako z izgoni prebežnikov v puščavo kot s korupcijskim škandalom, povezanim z zasegom več kot 700 kilogramov kokaina na tovorni ladji v maju.
Obsodbe dejanj AlžirijeAlžirija se sicer brani, da s prebežniki ravna primerno, a izgone v puščavo je obsodil Visoki komisar ZN-a za človekove pravice. Tudi organizacija za varstvo človekovih pravic Human Rights Watch opozarja, da Alžirija sicer lahko nadzira svoje meje, ne sme pa ljudi ""odvreči v puščavi"", ne glede na njihov pravni status in ne brez ustreznega postopka.
Nekateri prebežniki so posneli svojo pot po puščavi pri temperaturah, ki poleti presegajo 50 stopinj Celzija, medtem ko jim oboroženi alžirski žandarji preprečujejo vrnitev v notranjost države. AP je v Nigru govoril z več kot 20 prebežniki, skoraj vsi pa so dejali, da so videli smrtne žrtve prisilnega pohoda, ki je včasih trajal tudi več dni.
Afriška unija je že maja opozorila na alžirsko politiko do prebežnikov. ""Ne moremo sprejeti, da afriške države slabo ravnajo z Afričani, tudi če so v državo vstopili nezakonito,"" je ta teden dejal predsednik komisije AU-ja Musa Faki Mahamat.
EU želi prebežnike zadrževati v AlžirijiEU, ki na severnoafriške države pritiska, naj zaustavijo prebežnike, preden pridejo do Sredozemskega morja in posledično v Evropo, ni želel komentirati dejanj alžirskih oblasti. Predstavniki EU-ja pravijo, da so o izgonih v puščavo zasebno govorili z alžirskimi vladnimi uslužbenci v zadnjih mesecih, kljub temu pa EU Alžirijo omenja kot eno od redkih držav, kjer želi zgraditi center za zadrževanje prebežnikov. Alžirija je to sicer zavrnila.
"
http://www.rtvslo.si/svet/tuerk-pomanjkanje-vode-tudi-razlog-za-migrantske-tokove/460618,prebežniki,"
					13. julij 2018 ob 12:47
					New York - MMC RTV SLO, STA","
T. J.
",Türk: Pomanjkanje vode tudi razlog za migrantske tokove,"Nekdanji predsednik Slovenije Danilo Türk je na političnem forumu na visoki ravni izpostavil povezavo med migracijskimi tokovi in pomanjkanjem čiste pitne vode.
Na forumu, ki poteka do 18. julija na sedežu Združenih narodov New Yorku, je govoril o povezavi migracijskih tokov, ki prihajajo v Evropo, in razmerah s čisto vodo tam, od koder prebežniki prihajajo, torej v Afriki in na Bližnjem vzhodu. Financiranje vodnih projektov je pomembna prioriteta, ki je trenutno preveč zanemarjena, ker je ljudje ne dojemajo kot politično pomembno vprašanje, ampak kot tehnično vprašanje za strokovnjake.
Türk opozarja, da je usihanje vode v Čadskem jezeru eden izmed razlogov za nastanek teroristične skupine Boko Haram, ki je po svetu najbolj znana po ugrabljanju deklet v Nigeriji in okolici. Boko Haram tako povzroča begunske tokove iz Nigerije in sosednjih držav. ""Pomanjkanje vode povzroča hude socialne napetosti, sledijo vojne in potem migrantski valovi proti Evropi. Za zajezitev migracij, ki so dosegle neverjetne razsežnosti, se mi zdi pomembno globlje razumevanje razlogov, zakaj sta dostop do vode in pametno upravljanje  vodnih virov pomembna,"" je dejal Türk, ki je bil v New Yorku kot predsednik Svetovnega visokega panela za vodo.
""Za razumevanje prihodnosti pogled v preteklost""""Evropska unija je prestrašena zaradi navala beguncev in jo skrbi lasten obstoj. Eden izmed načinov za ustavitev vala je končanje vojne v Siriji, ki se je v bistvu začela zaradi več let suše, kar je povzročilo velike migracije prebivalstva iz vzhodnega v zahodni del Sirije, nato je začelo prihajati do socialnih napetosti in konfliktov, ki jih je vlada Bašarja Al Asada potem skušala rešiti s silo. Za razumevanje prihodnosti moramo pogledati v preteklost,"" je dejal Türk.
Ideje za rešitev težav obstajajo in tudi niso tako drage v primerjavi s stroški za množice beguncev in migrantov. Türk je dejal, da se afriške države pogovarjajo o možnosti preusmeritve reke Kongo proti Čadskemu jezeru, čeprav je realnejša ideja morda pogozdovanje juga Sahare za ustavitev širitve puščave na jug in pridobitve več obdelovalne zemlje ali pašnikov. ""To bi bil zeleni zid, ki bi bil verjetno učinkovitejši od zidov, o katerih se danes veliko govori,"" je dejal in pristavil: ""Nam v Sloveniji se zdi to oddaljena problematika, ker imamo dovolj vode. Vendar pa je svet povezan in težave na enem območju vplivajo tudi na druga.""
"
http://www.rtvslo.si/svet/evropa/po-salvinijevi-prepovedi-so-se-prebezniki-vendarle-lahko-izkrcali-na-siciliji/460611,prebežniki,"
					13. julij 2018 ob 12:01
					Rim - MMC RTV SLO, STA","
T. J.
",Po Salvinijevi prepovedi so se prebežniki vendarle lahko izkrcali na Siciliji,"Več kot 60 prebežnikov se je v četrtek zvečer vendarle lahko izkrcalo v pristanišču na Siciliji. Pred tem je izkrcanje italijanski notranji minister Matteo Salvini prepovedal.
Konec prejšnjega tedna je italijanska oskrbovalna ladja Vos Thalassa v Sredozemskem morju rešila 67 prebežnikov, med njimi ženske in otroke, ki so jih nato premestili na ladjo obalne straže Diciotti. Ta je v torek vplula v pristanišče v mestu Trapani, a prebežnikom sprva niso dovolili izkrcanja.
Pojavila so se namreč poročila, da so se nekateri, ko so bili še na oskrbovalni ladji, uprli, ker so se zaradi smeri plovbe ustrašili, da jih bodo vrnili v Libijo. Posadka ladje se je po poročanju italijanskih medijev zaklenila v nadzorno sobo, od koder so poklicali na pomoč.
S krova lahko po razjasnitvi položaja Rim je v ponedeljek prepovedal vplutje. Prebežnike je nato prevzela ladja italijanske obalne straže, ki je zatem vplula v pristanišče na Siciliji. Italijanski premier Giuseppe Conte je v torek pojasnil, da jih bodo s krova ladje izpustili, ko jih bodo identificirali, osredotočili pa so se predvsem na tiste, ki so bili domnevno vpleteni v upor.
""Nikomur nisem dovolil, da se izkrca iz Diciottija. Če je nekdo to storil v mojem imenu, bodo morali prevzeti odgovornost za to. Če je bilo nasilje, bodo storilci šli v zapor, če ni bilo nasilja, ker so nekateri lagali, potem bodo ti trpeli posledice,"" je v četrtek dejal notranji minister Salvini. 
"
http://www.rtvslo.si/svet/s-in-j-amerika/ameriske-oblasti-skoraj-30-locenih-otrok-ne-morejo-zdruziti-s-starsi/460521,prebežniki,"
					12. julij 2018 ob 12:27
					Washington - MMC RTV SLO","
B. V.
",Ameriške oblasti skoraj 30 ločenih otrok ne morejo združiti s starši,"Ameriška vlada je sporočila, da 27 priseljenskih otrok ""ni primernih za združitev"" z njihovimi starši. ZDA so od staršev, ki so v državo vstopili brez ustreznih dokumentov, ločile skoraj 3.000 otrok.
Starši desetih od omenjenih 27 otrok so še vedno pridržani zaradi prečkanja ameriške meje brez dokumentov, njihov postopek pa še ni končan, poroča BBC, ki navaja skupno poročilo ministrstva za pravosodje in Ameriške zveze za državljanske svoboščine (ACLU).
Poročilo pravi, da imajo starši osmih otrok ""resno zločinsko zgodovino"", ki naj bi vključevala mamila, tihotapljenje ljudi in rope.
Še dveh otrok nočejo združiti s starši zaradi domnevne možnosti zlorabe otrok. Pet otrok je bilo ločenih od odraslih, ki niso bili njihovi starši. Eden od staršev še enega otroka se zdravi zaradi nalezljive bolezni, za enega od staršev enega izmed otrok pa se že več kot leto dni ne ve, kje je. Tako otrok kot eden od staršev, ki je neznano kje, bi lahko bila celo ameriška državljana.
Ob tem ameriški uradniki pravijo, da ponovne združitve do 102 otrok, mlajših od petih let, ki so bili ločeni od njihovih staršev, zamujajo zaradi ""legitimnih logističnih ovir"". Okoli 75 jih je prepoznanih za primerne za združitev z družinami, je sporočilo ameriško ministrstrvo za zdravje, a so oblasti s starši združile le štiri. Vlada je še sporočila, da so matere ali očete dodatnih 12 otrok že izgnali iz ZDA.
Skupno so ameriške oblasti od staršev, ki so skupaj z otroki vstopili v ZDA brez ustreznih dokumentov, ločile skoraj 3.000 otrok.
Trump ima ""rešitev"": Ne prihajajte nezakonitoPred potjo v Evropo je ameriški predsednik Donald Trump na vprašanje, kakšna je njegova rešitev za pridržane otroke priseljencev, odvrnil: ""Ne prihajajte v našo državo nezakonito. Pridite, kot prihajajo drugi ljudje. Pridite zakonito"". Njegovi vladi je sicer sodišče ukazalo, da mora do 10. julija s starši združiti vse otroke, mlajše od petih let.
ACLU je sporočil, da sicer sprejme razlago oblasti, da pridržanih staršev ne morejo še združiti z otroki, a je organizacija opozorila, da vlada v številnih primerih ne spoštuje jasno določenega sodnega roka. V primeru staršev, ki so bili iz države izgnani brez njihovih otrok, jih ameriške oblasti niso niti poskusile kontaktirati ali omogočiti njihovo združitev, opozarja ACLU.
BBC poroča, da bo vlada verjetno prejela nov ukaz z novim rokom za združitev otrok s starši. Odvetniki vlade so zaprosili za ""fleksibilen urnik"" glede združevanja otrok, češ da so ""deli tega postopka zunaj rok vlade"". Zvezni sodnik v San Diegu se je v ponedeljek strinjal z vlado, da bo v nekaterih primerih ""potrebnega več časa"".
Vlada mora še vedno vse otroke, stare med 5 in 17 let, ki jih je okoli 2.900, združiti z njihovimi starši do 26. julija.
Naj plačajo DNK-test, nato združitev z otrokiAmeriški portal the Daily Beast je medtem poročal, da so v zaklonišču za priseljence El Pasu v Teksasu sporočili, da so ameriški vladni uslužbenci pred kratkim štirim materam priseljenkam dejali, da morajo plačati DNK-test, da bi jih združili z njihovimi otroki.
Sodišče v Los Angelesu je zavrnilo prošnjo vlade pod vodstvom Trumpa, da se omogoči dolgotrajno pridržanje priseljenskih otrok brez ustreznih dokumentov. Takšne otroke lahko oblasti namreč pridržujejo največ 20 dni.
V ZDA je po poročanju BBC-ja pridržanih še dodatnih okoli 10.000 priseljenskih otrok, ki so v državo vstopili brez njihovih staršev.
"
http://www.rtvslo.si/svet/evropa/bavarski-parlament-potrdil-dezelno-obmejno-policijo-pristojnostni-se-niso-dolocene/460506,prebežniki,"
					12. julij 2018 ob 10:31
					München - MMC RTV SLO, STA","
B. V.
",Bavarski parlament potrdil deželno obmejno policijo. Pristojnostni še niso določene.,"Bavarski deželni parlament je v sredo potrdil oblikovanje deželne obmejne policije, ki je sicer začela delovati že na začetku meseca. Za pristojnosti se bodo deželne in zvezne oblasti predvidoma dogovorile še ta teden.
Bavarsko obmejno policijo je potrdilo 90 poslancev, 62 pa jih je glasovalo proti. Trenutno mejo nadzoruje nemška zvezna policija.
Enota bavarske policije je sicer s 500 pripadniki začela delovati že v začetku julija, do leta 2023 pa naj bi jo sestavljalo 1.000 ljudi.
Na Bavarskem vladajoča krščansko-socialna unija (CSU), iz katere izhaja tudi nemški notranji minister Horst Seehofer, je ta ukrep označila kot nujno sredstvo za več varnosti. Opozicijski socialdemokrati (SPD), Zeleni in Svobodni volivci pa so bili kritični, češ da gre za nabiranje glasov pred oktobrskimi deželnimi volitvami.
CSU bi lahko sicer na volitvah glede na javnomnenjske izgubil večino, ki jo ima trenutno v deželnem parlamentu. Stranko podpira 38 odstotkov vprašanih. Glede na rezultate ankete bi CSU-ju sledili Zeleni (15 odstotkov), za njimi pa skrajno desna Alternativa za Nemčijo (AfD), ki jo podpira 14 odstotkov vprašanih.
Potrjen urad za azil in vračanje oziroma izgonBavarski poslanci in poslanke so potrdili tudi ustanovitev deželnega urada za azil in vračanje, ki bo začel delovati 1. avgusta in bo imel 1.000 uslužbencev. Prošnje za azil bo sicer še naprej obravnaval zvezni urad za migracije in begunce (Bamf), deželni urad pa bo pristojen predvsem za izgon zavrnjenih prosilcev za azil.
Vračanje prosilcev za azil v države EU-ja, kjer so bili že registrirani, je sicer eden ključnih delov dogovora na temo priseljevanja, ki ga je pretekli teden dosegla nemška koalicija. Vračanje bo urejeno v okviru dvostranskih dogovorov s temi državami, med drugim z Italijo.
Seehofer je po sredinem srečanju z italijanskim kolegom Matteom Salvinijem iz skrajno desne Lige v Innsbrucku povedal, da želi dogovor z Italijo o vračanju prebežnikov doseči do konca julija ali najkasneje v začetku avgusta.
Salvini za nadzor nad zunanjimi mejami UnijeSalvini je bil jasen, da je treba pred sklepanjem kakršnih koli dogovorov o vračanju prebežnikov okrepiti varovanje zunanjih meja EU-ja. ""Preden bomo v Italiji sprejeli enega samega migranta, želimo, da Evropa zavaruje svoje zunanje meje. Ko bo to uresničeno, se bomo pogovarjali o vsem drugem,"" je poudaril.
Na srečanju z nemškim notranjim ministrom je Salvini zahteval tudi posredovanje v Libiji, posebne denarne sklade za Afriko in zmanjšanje števila potovanj, kar je Seehofer tudi podprl. Salvini se zavzema tudi za dogovore med EU-jem in afriškimi državami, da bi sledenje sprejemale zavrnjene prosilce za azil.
Notranja ministra Nemčije in Italije sta se sestala še z avstrijskim kolegom Herbertom Kicklom, ki bo poleg tega v Innsbrucku gostil neformalno zasedanje notranjih ministrov EU-ja. Osrednja tema srečanja bodo ravno migracije.
"
http://www.rtvslo.si/slovenija/policija-vecina-tujcev-zlorablja-institut-mednarodne-zascite/460384,prebežniki,"
					10. julij 2018 ob 18:12
					Ljubljana - MMC RTV SLO, STA","
Al. Ma.
",Policija: Večina tujcev zlorablja institut mednarodne zaščite,"Policija znova zanika očitke o prisilnem zavračanju prosilcev za azil. Razliko med številom obravnavanih tujcev in številom vlog za azil pa pojasnjujejo z domnevnimi zlorabami mednarodne zaščite. 
V prvih šestih mesecih letošnjega leta je policija obravnavala 3.427 ljudi, ki so nezakonito prestopili državno mejo s Hrvaško. Kot pojasnjujejo na Generalni policijski upravi, jih je velika večina izrazila namero za podajo vloge za mednarodno zaščito, zato jih je policija odpeljala v azilni dom.
""Oseba, ki poda namero, se s pisno izjavo obveže, da bo počakala v prostorih azilnega doma do popolne podaje vloge za mednarodno zaščito. S tem se zaveže, da bo spoštovala pravni red Slovenije. Če taka oseba samovoljno zapusti sprejemnico, se odpove nameri za podajo prošnje za mednarodno zaščito,"" so zapisali na GPU-ju.
Policisti ugotavljajo, da še pred podajo prošnje za mednarodno zaščito veliko tujcev samovoljno zapusti sprejemne prostore azilnega doma ter zato tudi ne poda vloge. ""Osebe, ki se na ta način odpovejo nameri za podajo vloge za mednarodno zaščito, se obravnavajo skladno z zakonom o tujcih ter se jih vrača skladno z veljavnimi sporazumi o izročitvi in prevzemu oseb, katerih vstop ali prebivanje je nezakonito,"" še navaja policija. 
Veliko takšnih ljudi so v Slovenijo vrnili italijanski varnostni organi oziroma so jih prijeli na poti v Italijo, nekaj pa tudi avstrijski varnostni organi. ""To dodatno nakazuje, da večina tujcev zlorablja institut mednarodne zaščite, Slovenija jim predstavlja le vmesno točko za dosego končnega cilja, saj je izkazano, da njihov namen ni ostati v Sloveniji,"" še poudarjajo na GPU-ju. Vse tujce, ki so nezakonito prestopili mejo s Hrvaško in niso podali namere, so tako vrnili hrvaškim varnostnim organom.
GPU: Policija dela strokovno in zakonitoNa GPU-ju tako trdijo, da so izjave o t. i. push-backih neumestne, saj slovenska policija kljub povečanemu številu nedovoljenih prehodov na meji s Hrvaško izvaja svoje naloge strokovno in zakonito. GPU tako pri izvajanju spremljanja stanja na terenu in nadzorih nad delom policistov ni zaznal nepravilnosti, prav tako o teh ni bila obveščena na lokalni ali regionalni ravni.
Poudarjajo še, da policija pri svojem delu v celoti upošteva pravice tujcev, tudi pravico do mednarodne zaščite. Prav tako redno sodelujejo z nevladnimi organizacijami, ki spremljajo njihovo delo. Prav tako postopke s tujci oziroma dostopnost do azilnih postopkov redno nadzoruje Urad visokega komisariata Združenih narodov za begunce (UNHCR).
Policija se je odzvala na poročanje nekaterih medijev, da sta nevladni organizaciji Amnesty International Slovenije in Pravnoinformacijski center ugotovili, da v Beli krajini policisti prisilno zavračajo prosilce za azil. Čeprav so zaprosili za azil, so jih namreč policisti predali Hrvaški, kar je po mednarodnem pravu prepovedano.
"
http://www.rtvslo.si/svet/evropa/v-italijanskem-pristaniscu-zavrnili-ladjo-s-prebezniki/460372,prebežniki,"
					10. julij 2018 ob 16:27,zadnji poseg: 10. julij 2018 ob 16:54
					Rim - MMC RTV SLO, STA","
T. J.
",V italijanskem pristanišču zavrnili ladjo s prebežniki,"Italijanskemu vlačilcu, ki je v morju ob obali Libije rešil 66 prebežnikov, v noči na torek niso dovolili vpluti v italijansko pristanišče. 
Notranje ministrstvo v Rimu naj bi bilo jezno na posadko, ki je rešila utapljajoče se, namesto da bi jih prepustila libijski obalni straži. Spor so rešili tako, da je prebežnike prevzela ladja italijanske obalne straže. ""Libijska obalna straža bi morali rešiti ta tovor ilegalnih migrantov,"" je za radio Rai dejal podsekretar na notranjem ministrstvu Stefano Candiani. S temi besedami je Candiani namignil, da med prebežniki ni bilo beguncev, česar pa niso potrdili.
Rai in italijanska tiskovna agencija Ansa sta nato povzeli sporočilo notranjega ministrstva, da so spor rešili tako, da je vlačilec prebežnike predal ladji italijanske obalne straže. Ta naj bi prebežnike pripeljala v Italijo, čeprav to še ni potrjeno. Candiani je dejal le, da ne bodo nikomur ogrožali življenja.
Nova italijanska populistična vlada želi, da se prebežniki prestrežejo v libijskih vodah in vrne v Libijo. Vodja skrajno desne Lige in notranji minister Matteo Salvini je ladjam nevladnih organizacij prepovedal vplutje v italijanska pristanišča, enako prepoved želi uvesti tudi za tuje ladje, ki služijo v pomorskih misijah Evropske unije.
Izredni nadzor v bližini meje s SlovenijoItalijanska policija je medtem v bližini mejnih prehodov s Slovenijo v tržaški in goriški pokrajini začela izvajati izredni nadzor v boju za zajezitev nezakonitih migracijskih tokov, ob upoštevanju dejstva, da bi se utegnilo število prebežnikov po balkanski poti čez poletje povečati, poroča Ansa.
Za nadzor so se dogovorili na nedavnem srečanju policije in deželnih oblasti v Furlaniji - Julijski krajini. Nadzor naj bi dvajset dni izvajali 24 ur dnevno. Tržaški časnik Il Piccolo na spletni strani poroča, da bodo pregledovali vozila oziroma osebe, za katere bo obstajal sum, da sodelujejo pri nezakonitem preseljevanju v Italijo. Tržaškim in goriškim policistom pomaga okoli 50 kolegov iz Firenc in Padove.
Letos 80 odstotkov prebežnikov manj kot lani Italijansko notranje ministrstvo je objavilo, da se je v prvi polovici leta število prebežnikov, ki so prišli v državo, v primerjavi z enakim obdobjem lani zmanjšalo za 80 odstotkov. Od januarja do konca junija je čez Sredozemsko morje v Italijo prispelo 16.935 prebežnikov, lani v enakem obdoblju 85.211, leta 2016 pa 77.733. Še večji upad je zaznati, če gre samo za prihode pribežnikov v Italijo iz Libije. Od začetka leta jih je  prišlo 11.535, kar je 85,8 odstotka manj kot v enakem obdobju lani.
Večina pribežnikov, ki je letos prispela v Italijo, je iz Tunizije, Eritreje, Sudana, Nigerije in Slonokoščene obale. V okviru programa prerazporeditve prebežnikov so iz Italije v druge države Evropske unije doslej premestili 12.725 beguncev, od tega največ (5.439) v Nemčijo in na Švedsko (1.408).
"
http://www.rtvslo.si/svet/evropa/seehofer-predstavil-veliki-migracijski-nacrt-notranjega-ministrstva/460350,prebežniki,"
					10. julij 2018 ob 12:42
					Berlin - MMC RTV SLO, STA","
K. Št.
",Seehofer predstavil veliki migracijski načrt notranjega ministrstva,"Nemški notranji minister Horst Seehofer je v Berlinu predstavil težko pričakovani veliki načrt za ureditev migracij, ki je po njegovih besedah ""temelj preobrata azilnega sistema v Nemčiji"". 
V načrtu so ostali tranzitni centri, ki so razburili predvsem SPD in zaradi česar so se pozneje dogovorili za izraz transferni centri. Na nemško-avstrijski meji naj bi Nemčija vzpostavila nov mejni režim, v okviru katerega bodo omejili vstop sekundarnih prebežnikov, in sicer prek namestitve v transfernih centrih in nato deportacije v državo članico EU-ja, ki je odgovorna za njihovo obravnavo, poroča nemška tiskovna agencija DPA. Seehofer je na predstavitvi pojasnil, da bi morali sicer načrt skoraj vsak dan znova spreminjati in dopolnjevati.
Ravnovesje med redom in človečnostjoPo njegovih besedah je načrt celostni koncept in predstavlja ravnovesje med redom in človečnostjo, prioriteta pa je boj proti vzrokom migracij v državah izvora, saj naj bi se na takšen način zmanjšalo število prebežnikov. Načrt, ki je nastal v okviru nemškega notranjega ministrstva, ni upošteval sklepa koalicijskega vrha konservativne unije CDU/CSU in socialdemokratov (SPD).
Ta mesec se namerava Seehofer seznaniti še s tem, kakšne dogovore glede vračanja prebežnikov bi lahko Nemčija sklenila z drugimi članicami EU-ja. Pričakuje ""težke pogovore"", ki bi jim lahko sledil uspeh. ""Manj ko bo Evropa storila, več pomena bodo dobili nacionalni ukrepi,"" je dodal.
Po današnji predstavitvi v Berlinu se bo Seehofer o prenovljeni migracijski politiki pogovarjal tudi z evropskimi kolegi. Prvo resno srečanje na to temo bo v Innsbrucku v četrtek v okviru zasedanja notranjih ministrov EU-ja. Veliki načrt za ureditev migracij bi moral Seehofer sicer predstaviti že pred enim mesecem, a so predstavitev zaradi azilnega spora z nemško kanclerko Angelo Merkel preložili. Tema je sprožila večtedensko vladno krizo, med katero je Seehofer celo ponudil svoj odstop.
"
http://www.rtvslo.si/slovenija/amnesty-international-slovenije-pic-prosilce-za-azil-prisilno-zavracajo/460247,prebežniki,"
					9. julij 2018 ob 12:23,zadnji poseg: 9. julij 2018 ob 19:44
					Ljubljana - MMC RTV SLO, STA, Televizija Slovenija","
Al. Ma.
","Amnesty International Slovenije, PIC: Prosilce za azil prisilno zavračajo","Nevladni organizaciji Amnesty International Slovenije in PIC trdita, da v Beli krajini policisti prisilno zavračajo prosilce za azil, kar je po mednarodnem pravu prepovedano. V uradu za oskrbo migrantov zanikajo navedbe o vzpostavitvi sprejemnih centrov na meji z Avstrijo.
Predstavniki organizacij Amnesty International Slovenije (AIS) ter Pravno-informacijski center (PIC) so prejšnji teden obiskali bosanski mesti Veliko Kladušo in Bihać ter tam zbrali pričevanja približno sto prebežnikov, ki naj bi v Sloveniji doživeli prisilno zavračanje.
Kot je za časopis Dnevnik povedala Jerneja Turin iz AIS-ja, so opravili intervjuje z 58 posamezniki, ki so povedali, da so bili v zadnjem mesecu v Sloveniji. Večina jih je bila v Sloveniji z več sopotniki, nekateri z družino. Enainpetdeset od intervjuvanih posameznikov je povedalo, da so v Sloveniji policistom ali prevajalcu rekli, da želijo zaprositi za azil.
Čeprav so zaprosili za azil, so jih policisti predali Hrvaški, od tam pa so jih izgnali v BiH. To je po mednarodnem pravu prepovedano, slovenska policija in ministrstvo za notranje zadeve pa takšno ravnanje zanikata.
A se poročilo AIS-a po navedbah Dnevnika ujema s pričevanji migrantov, ki so jih novinarji Dnevnika in RTV Slovenija tudi sami zbrali v Bihaću in Kladuši.
UNHCR zadeve še preiskujeIz pisarne Urada visokega komisariata Združenih narodov za begunce (UNHCR) v Budimpešti, ki je pristojna za Slovenijo, so za Dnevnik sporočili, da se ""zavedajo primerov ljudi, ki trdijo, da niso smeli vstopiti v Slovenijo in zaprositi za azil"". UNHCR zatrjuje, da zadeve še preiskuje. Da primere preiskujejo, je zatrdila tudi varuhinja človekovih pravic Vlasta Nussdorfer. V njenem uradu so za Dnevnik potrdili, da so že obiskali belokranjski policijski postaji v Črnomlju in Metliki.
Po poročanju Večera, ki tudi piše o prisilnem vračanju migrantov, pa je AIS na predsednika vlade, ki opravlja tekoče posle, Mira Cerarja, naslovila poziv k neodvisni preiskavi o delu policije.
Alžirec, osumljen terorizma, vrnjen na HrvaškoPri policiji so potrdili, da je bil 28-letni alžirski državljan, ki je bil pol leta v postojnskem centru za tujce, kjer je zaprosil za mednarodno zaščito, vrnjen na Hrvaško, je poročala Televizija Slovenija. Po poročanju nekaterih spletnih portalov je Alžirec v Franciji osumljen terorizma, tega pa naši policiji ni uspelo potrditi. Alžirec naj bi skušal dvakrat vstopiti v Francijo, a je bil obakrat zavrnjen, ker naj bi bil na mednarodnem seznamu sodelavcev islamističnih teroristov. Naši policisti so ga prijeli decembra lani, ko je nezakonito prečkal južno mejo. 
V Uradu vlade za oskrbo in integracijo migrantov zanikajo navedbe hrvaškega časnika Večernji list, da naj bi urad začel postopke za vzpostavitev posebnega oskrbnega centra na območju Šentilja pri Mariboru na meji z Avstrijo v primeru vračanja beguncev in prosilcev za mednarodno zaščito iz Nemčije v države EU, kjer so bili prvič registrirani. V časniku so se sklicevali na navedbe prostovoljke in aktivistke, ki naj bi trdila, da so na slovenski strani že postavljeni šotori, namenjeni nastanitvi posameznikov, ki so jih zavrnili v Nemčiji.
Državljana Kosova so osumili kaznivega dejanja nezakonitega vstopa, gibanja in bivanja na Hrvaškem, ki je povezano s tihotapljenjem ljudi. Policisti sumijo, da je osumljenec prejšnji petek za določen znesek v avtomobilu znamke volkswagen golf zagrebških registracij poskusil prepeljati pet iranskih državljanov do meje s Slovenijo, so danes objavili na spletni strani zagrebške policije.
Prometni policisti so avtomobil s šestimi osebami ustavili v kraju Vukšin Šipak pri Jastrebarskem, ki se nahaja nedaleč od hrvaško-slovenske meje pri Metliki. Osumljenca so odpeljali v pripor.
"
http://www.rtvslo.si/svet/evropa/v-casu-salvinijevega-ministrovanja-opozarjajo-na-rasizem-v-italiji-katoliski-duhovniki/460232,prebežniki,"
					9. julij 2018 ob 10:19,zadnji poseg: 9. julij 2018 ob 13:48
					Rim - MMC RTV SLO","
B. V.
",V času Salvinijevega ministrovanja opozarjajo na rasizem v Italiji katoliški duhovniki,"V času ministrovanja Mattea Salvinija, vodje italijanske skrajno desne vladajoče stranke Liga, se rasizmu upirajo določeni katoliški duhovniki.
""Rasistom prepovedan vstop. Pojdite domov!"" je duhovnik Gianfranco Formenton v pokrajini Umbrija napisal na znak na vratih cerkve v zaselku San Martino di Trignano ob kraju Spoleto kot odziv na ksenofobno retoriko Lige leta 2015, ko je na obalah Italije pristalo več kot milijon prebežnikov.
Formenton, ki že dolgo pridiga proti rasizmu in v podporo prebežnikom, ve, kako se je spopasti Salvinijem. Po postavitvi znaka je zdajšnji notranji minister Salvini na Twitterju zapisal: ""Morda ima duhovnik raje tihotapce, sužnjelastnike in teroriste? Žal mi je za Spoleto in to cerkev, če se ima ta človek za duhovnika"".
Nekaj dni po tem, ko je Luca Traini, kandidat Lige na lokalnih volitvah, februarja v mestu Macerata v streljanju ranil šest afriških prebežnikov, so neznanci vdrli v Formentonovo župnišče in njegov dom, šlo pa naj bi za privržence skrajne desnice.
Duhovniki glavna opozicijaKaže, da je Salvinijevo strupeno stališče glede prebežnikov ohromilo levosredinsko Demokratsko stranko, piše britanski Guardian, zaradi česar so postali najmočnejši nasprotniki notranjega ministra ravno duhovniki, kot je Formenton, ki pa imajo težave s prepričevanjem faranov, naj sprejmejo migrante. Tudi Salvini je katoličan in naj bi redno obiskoval maše.
""Imamo ljudi, ki želijo blagoslov Cerkve, procesije in verske obrede, vsakič, ko papež Frančišek spomni na migrante ali revne, pa ne poskušajo več,"" je dejal Formenton. ""Obstaja zla sila rasizma, in Salvini je pripomogel k temu. Bil je pravi čarovnik v vzbujanju sovraštva in manipuliranju z jezo. Ljudje vseh starosti so postali rasisti zaradi ozračja, v katerem živimo"".
Salvini je že prepovedal vplutje ladij nevladnih organizacij z rešenimi prebežniki na krovu v italijanska pristanišča, zdaj pa želi storiti enako še za ladje tujih mornaric. ""Ladje mednarodnih misij [...] ne bi smele vse pripluti v Italijo. Nekatere da, ne pa vse,"" je dejal v intervjuju za italijanski časnik La Verita. Kot je pojasnil, je imel med drugim v mislih operacijo EU-ja Navfor Med Sophia, ki jo koordinira evropska agencija za zunanje meje Frontex.
Podobno kot Salvini se je sicer odzval tudi vodja koalicijskega Gibanja petih zvezd Luigi di Maio. ""Ladje evropskih misij morajo migrante voziti v vsa evropska pristanišča, ne samo v italijanska,"" je dejal za italijanski Radio 1.
Medtem so viri v obrambnem ministrstvu, ki jih navaja italijanska tiskovna agencija Ansa, v nedeljo poudarili, da je odločanje glede misij EU-ja v pristojnosti obrambnega in zunanjega ministrstva.
Plovila tujih mornaric, ki sodelujejo v reševalnih operacijah EU-ja ali zveze Nato, veliko prebežnikov prepeljejo v italijanska pristanišča. V nedeljo je tako irska ladja Samuel Beckett na Sicilijo prepeljala 106 ljudi.
Tudi Salvini nagovarja katoličaneNekaj dni po tem, ko je milanski nadškof Mario Delpini pozval k več človečnosti med kristjani, je Salvini na rednem letnem srečanju Lige v Pontidi v Lombardiji prejšnjo nedeljo obljubil, da bo vzpostavil vseevropsko zavezništvo proti  ""množičnemu priseljevanju"". V dneh po Salvinijevem govoru je v Sredozemskem morju umrlo več kot 200 prebežnikov.
Med nagovorom več tisoč podpornikov je Salvini držal rožni venec, njegovo uporabo verskih podob in predmetov pa je duhovnik Cosimo Scordato v Palermu primerjal z ravnanjem mafijcev. ""Držati rožni venec pred tisočimi podpornikov me spominja na mafijske šefe, ki držijo biblijo,"" je dejal Scordato, ki je bil žrtev mafijskega ustrahovanja.
Prejšnji konec tedna je eden najbolj priljubljenih duhovnikov v Italiji Luigi Ciotti organiziral protest in pozval ljudi, naj nosijo rdeče majice. Rdečo majico je imela namreč na sebi triletni Ajlan Kurdi, ko je njegovo truplo morje naplavilo na turško obalo leta 2015.
""Rdeča pomeni tudi stop,"" je dejal. ""In zdaj se moramo ustaviti in razmisliti ter zazreti vase. Moramo preizprašati svoja srca in vest: Kaj postajamo?""
Pred dnevi je duhovnik Alex Zanotelli novinarje pozval, naj poročajo več o tragedijah v Afriki in med Italijani širijo zavedanje o težavah migrantov, ki jih številni v Italiji označujejo za ""parazite"" in ""vsiljivce"". ""Če Italijani ne vedo, kaj se dogaja v Afriki, ne morejo razumeti, zakaj toliko ljudi beži iz svojih dežel in tvega svoje življenje,"" je dejal.
"
http://www.rtvslo.si/slovenija/mnz-slovenija-ucinkovito-varuje-schengensko-mejo/460197,prebežniki,"
					8. julij 2018 ob 18:13
					Ljubljana - MMC RTV SLO, STA","
G. C.
",MNZ: Slovenija učinkovito varuje schengensko mejo,"V odzivu na poziv bavarskega notranjega ministra Joachima Herrmanna glede posredovanja Frontexa v Sloveniji so na MNZ-ju poudarili, da Slovenija učinkovito varuje zunanjo schengensko mejo Evropske unije  s pomočjo pripadnikov Slovenske vojske, z začasnimi tehničnimi ovirami in drugimi ukrepi.
Herrmann je v pogovoru za nedeljsko izdajo nemškega časopisa Frankfurter Allgemeine Zeitung zahteval posredovanje evropske agencije za zunanje meje Frontex na meji med Slovenijo in Hrvaško, češ da bi tako lažje zaustavili pretok prebežnikov iz Češke na Bavarsko.
Z MNZ-ja so sporočili, da učinkovito varovanje zunanje schengenske meje potrjujejo tudi statistični podatki, saj je število vračanj  avstrijskih varnostnih organov zanemarljivo. V prvi polovici letošnjega leta so vrnili zgolj 13 ljudi. Poleg tega imajo na MNZ-ju in pri policiji pripravljene ustrezne načrte za ukrepanje in obvladovanje razmer na terenu.
Predpogoja za polno delovanje konceptov EU-ja, vključno s schengenom, sta ustrezna politika EU-ja pri upravljanju njenih zunanjih meja in njihova učinkovita zaščita. Potreba po takšnem pristopu izhaja navsezadnje iz evropskega prava in koncepta zaustavljanja migracij na zunanjih mejah EU-ja, čemur ves čas sledi tudi Slovenija, ko zagovarja stališče, da je treba nezakonite migracije ustavljati na zunanjih mejah EU-ja, so še dodali na MNZ-ju.
Ob tem so opozorili, da Frontex v skladu s svojim primarnim mandatom spada najprej na zunanje meje EU-ja, kjer je treba zagotavljati kakovosten in učinkovit nadzor in državam na zunanjih mejah EU-ja nuditi ustrezno pomoč, če jo potrebujejo. To pa seveda ne pomeni, da Slovenija ne varuje zunanje schengenske meje, ki v konkretnem primeru ni hkrati zunanja meja EU-ja, čez katero prebežniki sploh vstopajo na skupno ozemlje EU-ja.
 
"
http://www.rtvslo.si/evropska-unija/eu-zeli-begunske-centre-na-severu-afrike-kjer-to-moznost-vecinoma-zavracajo/460181,prebežniki,"
					8. julij 2018 ob 14:56
					Ljubljana - MMC RTV SLO, STA","
B. V.
","EU želi begunske centre na severu Afrike, kjer to možnost večinoma zavračajo","Medtem ko Evropska unija razmišlja o vzpostavitvi begunskih centrov oziroma centrov za pridržanje prebežnikov v državah Severne Afrike, tam to idejo praviloma zavračajo.
Glede gradnje begunskih centrov za zdaj omenjajo predvsem Maroko, Libijo, Tunizijo, Alžirijo, Egipt in Niger. Omenjalo se je tudi Albanijo, a je njen premier Edi Rama konec junija to možnost kategorično zavrnil. Kot je dejal, pomenijo takšni centri ""odlaganje obupanih ljudi kot toksične odpadke, ki jih nihče ne želi"".
Tudi Maroko je že dal vedeti, da ne želi nobenih sprejemnih centrov za begunce. Zunanji minister te kraljevine Naser Bourita je dejal, da Evropejci z idejo o begunskih centrih poenostavljajo ter da gre za ""kontraproduktivne ukrepe"". Maroko in EU sta sicer že decembra lani sklenila dogovor o migracijah, ki predvideva, da bi Maroko v štirih letih dobil 35 milijonov evrov za preprečitev, da prebežniki preko njegovega ozemlja potujejo proti Evropi.
Iz vladnih krogov so zdaj sporočili, da bo Maroko tovrstni dogovor podpisal šele, ko bodo okoliščine primerne, na strani EU-ja pa naj bi bilo, da ustvari tovrstne okoliščine.
Libija kategorično protiV Libiji, kjer vlada kaotično stanje vse od rušenja režima dolgoletnega voditelja Moamerja Gadafija leta 2011 s podporo in vojaškim posredovanjem zahodnih držav, ima mednarodno priznana vlada v Tripoliju pod nadzorom le dele države. Libija je sicer glavna tranzitna država za prebežnike na njihovi poti v Evropo.
Predvsem jug države imajo pod nadzorom regionalni vojaški voditelji. Nemško zunanje ministrstvo ocenjuje, da so razmere v libijskih begunskih taboriščih podobne koncentracijskim taboriščem, vključno z usmrtitvami in posilstvi.
Libijska vlada je prejšnji teden jasno sporočila, da na lastnem ozemlju ob nobenih pogojih ne bo dovolila centrov za prebežnike. Tako se je novi italijanski skrajno desni notranji minister Matteo Salvini, ki zagovarja gradnjo begunskih centrov na afriških tleh, se je iz Tripolija, kjer je bil na svojem prvem obisku v tujini po prevzemu ministrskega položaja, v Rim vrnil praznih rok, brez tega, da bi Libija podprla njegovo idejo.
Tunizija naj bi morda privolila v dogovorEU razmišlja tudi o zadrževanju prosilcev za azil v Tuniziji, ki velja za politično relativno stabilno severnoafriško državo. Tik pred nedavnim vrhom EU-ja je tunizijski zunanji minister Kemajes Džinaui oznanil nasprotovanje Tunizije. Kot je dejal, njegova država ni odgovorna za množični prihod prebežnikov v južno Evropo.
Tunizija tudi ni tranzitna država, saj več kot 6.000 beguncev iz Tunizije, ki jih je registrirala italijanska vlada, prihaja prav iz te države. Tunizijski borec za človekove pravice Abderuf Ajadi si predstavlja, da bi njegova država ob določenih pogojih lahko privolila v sodelovanje z EU-jem. ""V luči gospodarskih težav tunizijske oblasti niso v najboljšem izhodiščnem položaju. Lahko bi privolile v kakšen dogovor, saj potrebujejo kredite,"" je za Deutsche Welle ocenil Ajadi.
Alžirija zagovarja vrnitev prebežnikovTudi alžirska vlada zavrača sprejemne centre na svojem ozemlju. Alžirski premier Ahmed Oujahja zagovarja, da bi morali begunce vračati v njihove domovine. Alžirija sicer tranzitnim beguncem pogosto zavrne vstop v državo, številne ljudi z juga Afrike, ki kljub temu pridejo v državo, pa pogosto zajamejo in jih s tovornjaki odpeljejo na jug Alžirije, kjer jih prisilijo, da se prek puščave brez hrane, vode in mobilnih telefonov podajo proti Nigru.
V aprilu naj bi bilo takih ljudi skoraj 3.000, od začetka letošnjega leta več kot 11.000. Mednarodne humanitarne organizacije zato zdaj na meji med Alžirijo in Nigrom pospešeno iščejo zavrnjene prebežnike, ki tavajo po puščavi, da bi jih odpeljale na varno.
Egipt: Problem sta lakota in brezposelnostSprejemne centre za begunce zavrača tudi vlada v Egiptu. Zunanji minister Samih Šukri je že decembra lani poudaril, da so jedro problema lakota, brezposelnost in nestabilnost regije. Izpostavil je tudi pomanjkanje zakonitih možnosti za migracije.
Niger ima en pogojZa EU bi bili begunski centri v Nigru smiselni, ker ta puščavska država velja za pomembno tranzitno državo za afriške prebežnike na poti v Evropo. Poleg tega je v Nigru še veliko tistih, ki so se vrnili ali so jih izgnale druge države. V državi je trenutno že šest centrov za več sto ljudi, ki jih financira EU, z njimi pa upravljata Visoki komisariat Združenih narodov za begunce (UNHCR) in Mednarodna organizacija za migracije (IOM).
Kot je po poročanju francoske tiskovne agencije AFP zatrdil predsednik države Mahamadu Isufu, bo država še naprej sprejemala prebežnike, saj je v tradiciji države, da pomaga pomoči potrebnim, a je ključnega pomena, da ti ljudje v Nigru ne ostanejo dolgo. ""To je edini pogoj, ki ga imamo,"" je dodal.
"
http://www.rtvslo.si/svet/v-evropo-manj-prebeznikov-a-jih-vec-umre-v-sredozemlju/460079,prebežniki,"
					6. julij 2018 ob 19:07
					Rim - MMC RTV SLO, STA","
K. S.
","V Evropo manj prebežnikov, a jih več umre v Sredozemlju","Število prebežnikov in beguncev, ki prek Sredozemskega morja dosežejo Evropo, se je drastično zmanjšalo, vendar je na tej nevarni poti močno naraslo število smrtnih žrtev, so sporočili Združeni narodi.
V prvi polovici letošnjega leta je v Evropo prek Sredozemskega morja prišlo več kot 46.000 prebežnikov, kar je petkrat manj kot v enakem obdobju leta 2016.
Do julija je po podatkih Mednarodne organizacije za migracije (IOM) samo v Italijo in Malto prišlo manj kot 17.000 ljudi, medtem ko je v enakem obdobju lani državi prek morja doseglo več kot 85.000 prebežnikov.
Čeprav je število prihodov prebežnikov prek Sredozemlja v Evropo upadlo, je na tej poti močno naraslo število smrtnih žrtev. V prvi polovici letošnjega leta je namreč po podatkih IOM-a med prečkanjem Sredozemskega morja umrlo več kot 1.400 ljudi, večina izmed njih na še posebej nevarni osrednji sredozemski poti, prek katere prebežniki poskušajo doseči Italijo in Malto.
V prvi polovici je tako na vsakih 20 prebežnikov, ki so poskušali doseči Evropo, eden izmed njih umrl, medtem ko je v enakem obdobju lani od 39 pribežnikov umrl en človek. Najbolj črn mesec letošnjega leta je bil junij, ko je na poti prek Sredozemskega morja umrla osmina prebežnikov.
""To kaže, da so ljudje prisiljeni v obupne in nevarne poti,"" je povedal tiskovni predstavnik Visokega komisariata Združenih narodov za begunce (UNHCR) Charlie Yaxley in ob tem pozval k okrepitvi iskalnih in reševalnih zmogljivosti.
Opozorila pred zlorabamiZN je tudi znova opozoril na nevarnosti in zlorabe, s katerimi se spoprijemajo prebežniki v Libiji. Kot je povedal predstavnih UNHCR-a v Libiji Roberto Mignone, prebežnike, ki jih Libija prestreže na morju, sicer prepeljejo v uradne centre v Libiji, a so ti močno prenatrpani, kar povzroča številne zdravstvene in higienske težave.
ZN je poleg tega v teh centrih zaznal že več domnevnih primerov zlorab.
Prebežniki so v Libiji tudi pogosto žrtve tihotapcev z ljudmi. Ti jih namreč pred potjo v Evropo pogosto nastanijo v skrivnih centrih pod zemljo ali v zapuščenih skladiščih, kjer so podvrženi vsem mogočim oblikam zlorab, od mučenja in posilstev do umorov.
""Libijska obalna straža sicer glede na razpoložljiva sredstva dela vse, kar je v njeni moči, a bo sama težko rešila slehernega begunca,"" meni Mignone. Ob tem je še poudaril, da so zasebne dobrodelne organizacije, ki sta jih Italija in Malta prepovedali, igrale in še igrajo ključno vlogo pri reševanju človeških življenj.
Salvini za begunske centre v LibijiMignone je s tem odgovoril na komentarje italijanskega notranjega ministra Mattea Salvinija, ki je pretekli teden v libijski prestolnici Tripolis obiskal še nedelujoč klimatiziran in polno opremljen tranzitni begunski center.
Tam je namreč zavrnil kritike, da so vrnjeni prebežniki v Libiji žrtve zlorab, rekoč, da so te obtožbe ""lažne in retorične"".
Salvini je med obiskom predlagal tudi ustanovitev begunskih centrov na južni meji države, kar pa je Libija zavrnila, saj da je to v nasprotju z libijsko zakonodajo.
Papež Frančišek
Bog obsoja ""brezplodno hinavščino tistih, ki si ne želijo umazati rok"" in zavračajo ""tiste, ki imajo, tako kot mi, pravico do varnosti in dostojnih pogojev za bivanje"". Hinavščina po njegovih besedah gradi zidove, tako resnične kot virtualne, in ne mostov. ""Edina razumna odgovora pri spoprijemanju z migracijami sta solidarnost in usmiljenje,"" je poudaril. Prebežnikom je papež dejal, naj nadaljujejo po poti vključevanja v družbo, pri čemer naj spoštujejo kulturo in zakone držav, ki so jih sprejele.
V zadnjih tednih sta Italija in Malta ladjam nevladnih migracij z rešenimi prebežniki preprečevali vstop v svoja pristanišča, zaradi česar so nekatere več dni obtičale sredi Sredozemskega morja. Iz Vatikana so ta teden sporočili, da želijo s posebno mašo zaznamovati peto obletnico papeževega obiska na italijanskem otoku Lampedusa, kamor prihajajo številni prebežniki. To je bilo prvo uradno potovanje papeža Frančiška, ki se v svojih izjavah pogosto zavzema za pravice prebežnikov. 
"
http://www.rtvslo.si/evropska-unija/avstrija-se-zanasa-da-bo-nemcija-vracala-prebeznike-v-grcijo-in-italijo/460060,prebežniki,"
					6. julij 2018 ob 16:19,zadnji poseg: 6. julij 2018 ob 16:32
					Dunaj - MMC RTV SLO, STA","
K. S.
","Avstrija se zanaša, da bo Nemčija vračala prebežnike v Grčijo in Italijo","Avstrija se glede vprašanja vračanja prosilcev za azil zanaša na zagotovila nemškega notranjega ministra Horsta Seehoferja, da se bo Nemčija osredotočila na vračanje prosilcev za azil v Grčijo in Italijo.
Seehofer je v četrtek na Dunaju zatrdil, da Avstrija ne bo prevzemala odgovornosti za prosilce za azil, za katere ni odgovorna.
Nemška koalicija je nato v četrtek zvečer dosegla dogovor, ki še vedno dopušča možnost vračanja prosilcev za azil v Avstrijo, čeprav so po veljavnih pravilih zanje odgovorne druge države.
Avstrijski kancler Sebastian Kurz pravi, da se je Nemčija v prizadevanjih za zajezitev sekundarnih migracij očitno odločila za nacionalne ukrepe, da to jemljejo na znanje in da je dobrodošlo, da se v Berlinu lotevajo tega problema, na katerega Dunaj že dolgo opozarja.
Hkrati je izpostavil, da verjamejo Seehoferju, ki je tudi za medije jasno povedal, da Nemčija v Avstrijo ne bo vrnila nobenega prosilca za azil, za katerega ta ni odgovorna.
Taktična politika SeehoferjaKurz in Seehofer sta tudi poudarila, da želita njuni državi v sodelovanju z Italijo zapreti sredozemsko migracijsko pot, o čemer bodo prihodnji teden v Innsbrucku razpravljali notranji ministri Nemčije, Avstrije in Italije. Seehofer je sicer izpostavil tudi, da se je treba z Grčijo in Italijo o vračanju prosilcev za azil še dogovoriti. Opozoril je še, da bo, če pogajanja ne bodo uspešna, treba premisliti tudi o drugih ukrepih.
Seehofer, predsednik Krščansko-socialne unije (CSU), bavarske sestre Krščansko-demokratske unije (CDU) Angele Merkel, v prizadevanjih za čim boljši rezultat na jesenskih volitvah na Bavarskem v boju z desno Alternativo za Nemčijo (AfD), ki vodi ostro protimigracijsko politiko, tudi sam zaostruje migracijsko retoriko in maje vlado.
Medtem pa je namestnik vodje nemških socialdemokratov (SPD) Ralf Stegner v pogovoru za televizijo ZDF podvomil, da bo vladi uspelo uresničiti dogovor glede ureditve migracij, saj potrebuje dogovor z Italijo in Avstrijo glede vračanja beguncev. Takega dogovora pa vladi Merklove po njegovi oceni ne bo uspelo doseči.
""Ne more delovati, če so kolegi sami nacionalisti in egoisti, potem si ne želijo nikogar v državi,"" je Stegner dejal o verjetnem nasprotovanju Rima in Dunaja glede dvostranskega dogovora z Nemčijo o vračanju prebežnikov, ki so že registrirani v drugi članici EU-ja.
Nemška politična kriza zaostruje odnose z Avstrijo in nasploh krepi živčnost v uniji, kjer se pred evropskimi volitvami maja prihodnje leto stopnjuje zaskrbljenost, da bo neučinkovitost unije pri reševanju migracijskih problemov okrepila protievropske in avtoritarne sile.
Predlogi za krepitev zaščite mejeEvropska komisija bo sicer septembra predstavila predloge za krepitev zaščite zunanje meje, ki naj bi vključevali kadrovsko ojačanje evropske agencije za meje Frontex na 10.000 pripadnikov straže, je med obiskom na Dunaju napovedal predsednik komisije Jean-Claude Juncker.
Avstrijsko predsedstvo se pri soočanju z migracijskim izzivom odločno osredotoča na krepitev zaščite zunanje meje, pri čemer izpostavlja, da gre pri tem v prvi vrsti za zunanjo schengensko mejo, torej tudi za mejo med Slovenijo in Hrvaško.
Tudi nemška kanclerka Merklova je po koncu vrha EU-ja minuli teden v okviru ukrepov za omejitev sekundarnih migracij govorila o potrebi po krepitvi nadzora na zunanjih mejah, na primer v Sloveniji in Bolgariji, pri čemer bi lahko pomagali Nemčija in Frontex.
Slovenski premier Miro Cerar se je tedaj odzval z besedami, da Slovenija vseskozi zagotavlja učinkovit nadzor schengenske meje in da v tem trenutku ni potrebe po takšnem okrepljenem nadzoru, a da bi v primeru močno povečanih migracij veljalo o takšni možnosti premisliti.
"
http://www.rtvslo.si/svet/evropa/italija-bo-libiji-za-ustavitev-prebeznikov-podarila-12-ladij/459747,prebežniki,"
					3. julij 2018 ob 13:45,zadnji poseg: 3. julij 2018 ob 13:51
					Tripoli - MMC RTV SLO, STA","
K. Št.
",Italija bo Libiji za ustavitev prebežnikov podarila 12 ladij,"Italijanska vlada je potrdila, da bo libijski obalni straži podarila še 12 ladij, s katerimi bodo lahko prestregli prebežnike pri nedovoljenem prečkanju Sredozemskega morja. Italija bo skrbela tudi za vzdrževanje ladij in usposabljanje libijskih sil.
Vlada v Rimu je odločitev o ladjah za Libijo sprejela z dekretom. V tekočem letu bo poskrbela tudi za njihovo vzdrževanje in usposabljanje libijskih sil. Cilj je ""okrepiti operacijske zmožnosti libijskih obalnih oblasti in s tem zagotoviti pravilno upravljanje dinamike migracijskega pojava,""se je glasilo sporočilo italijanske vlade, ki je odločitev sprejela z dekretom.
Italija je Libiji že lani podarila štiri ladje in usposabljala tudi tamkajšnjo obalno stražo. Celotna pomoč Italije Libiji je vredna 2,5 milijona evrov.
Nova italijanska vlada, ki jo sestavljata desna Liga in populistično Gibanje petih zvezd, vodi trdo politiko do nezakonitih migracij. Med drugim ladjam nevladnih organizacij, ki v Sredozemlju rešujejo prebežnike, ne dovoli vplutja v italijanska pristanišča.
Nova nesreča v Sredozemskem morjuSredozemlje je ena glavnih poti za prebežnike, ki se v prenatrpanih napihljivih čolnih odpravijo na nevarno pot čez Sredozemsko morje. Tovrstna potovanja se nemalokrat končajo z brodolomom in smrtjo potnikov. Ravno v nedeljo je ob obali Libije potonil napihljiv čoln, z več kot sto prebežniki, med katerimi jih 63 pogrešajo.
Libijska obalna straža je v ponedeljek na tem območju izvedla še dve reševalni operaciji in njena ladja je zatem poleg 41 v nedeljo rešenih migrantov v Tripolis prepeljala še 235 prebežnikov, vključno s 54 otroki in 29 ženskami. 
"
http://www.rtvslo.si/zabava/iz-sveta-znanih/igralec-ben-stiller-postal-ambasador-dobre-volje/459715,prebežniki,"
					3. julij 2018 ob 10:34
					Los Angeles - MMC RTV SLO","
P. B.
",Igralec Ben Stiller postal ambasador dobre volje,"Znanega ameriškega igralca Bena Stillerja je agencija Organizacije združenih narodov za begunce UNHCR imenovala za ambasadorja dobre volje.
Imenovanje sicer prihaja po njegovem potovanju v Gvatemalo, kjer se je igralec, režiser in producent srečal s prebežniki iz Srednje Amerike, ki si bili zaradi nasilja primorani zapustiti svoje domove.
Stiller je dejal, da je počaščen in zelo ponosen, da bo lahko prevzel vlogo ambasadorja dobre volje. ""UNHCR je organizacija, ki neutrudno deluje po vsem svetu in pomaga moškim, ženskam in otrokom, ki bežijo pred vojnami, terorjem in pregonom."" Ob tem je dodal, da so to ljudje, ki so resnično ranljivi in so pretrpeli ogromno. ""Potrebujejo pomoč.""
Igralec je najbolj znan po svojih vlogah v komedijah, kot sta Zoolander in Dodgeball, sicer pa je že več let velik podpornik UNHCR-ja. V tem času se je med drugim srečal s prebežniki v Nemčiji in Jordaniji ter podpiral kampanjo organizacije #sprebežniki.
V izjavi je dodal še, da še nikoli do zdaj ni bilo tehtnejšega razloga ali večje nujnosti za prikaz solidarnosti in pomoči prebežnikom. ""Sicer nisem prepričan, kakšna so bila moja priporočila za ambasadorja dobre volje oziroma kdo je to odobril, a uspelo mi je,"" še poroča CNN.
"
http://www.rtvslo.si/evropska-unija/eu-posilja-spaniji-in-grciji-45-6-milijona-evrov-za-prebezniske-centre/459681,prebežniki,"
					2. julij 2018 ob 19:02,zadnji poseg: 2. julij 2018 ob 19:14
					Bruselj - MMC RTV SLO, STA","
J. R.
","EU pošilja Španiji in Grčiji 45,6 milijona evrov za prebežniške centre","Evropska komisija je za spopadanje z migracijskimi izzivi Španiji dodelila 25,6 milijona evrov, za pomoč Grčiji pa so 20 milijonov nakazali Visokemu komisariatu Združenih narodov za begunce (UNHCR).
Španija denar dobiva za izboljšanje sprejemnih zmogljivosti na južni obali in v španskih eksklavah na severu Afrike, Ceuti in Melilli. 24,8 milijona sta dobila ministrstvo za zaposlovanje in španski Rdeči križ za zagotavljanje zdravstvene oskrbe, hrane in zatočišča za prihajajoče prebežnike. 
Dodatnih 720.000 evrov so dodelili notranjemu ministrstvu, s katerimi naj bi izboljšali kakovost infrastrukture za prebežniki, ki jih bodo v Španijo vrnili iz drugih držav EU-ja.
UNHCR-ju so denar dodelili z namenom izboljšanja sprejemnih razmer v Grčiji, zlasti na otoku Lezbos, kjer so prebežniški centri že tako ali tako prepolni. Tam naj bi zagotovili nove zmogljivosti za prebežnike in ""podprli projekte lokalne skupnosti"". 
Komisarka Sveta Evrope za človekove pravice Dunja Mijatović je po obisku Grčije opozorila na slabe pogoje, v katerih tam živijo prebežniki, in poudarila center Moria na otoku Lezbos, kjer je bilo maja po podatkih nevladne organizacije Zdravniki brez meja več kot 7.000 ljudi, pri čemer je prostora samo za 2.500.
Skupno milijarda evropskih sredstevV izjavi za javnost se je Evropska komisija še pohvalila, da so z omenjenimi sredstvi dosegli pomemben mejnik – v okviru nujne pomoči v finančnem obdobju med letoma 2014 in 2020 – v katerem je ""begunska kriza presenetila Evropo"", so skupno podelili že več kot milijardo evrov za pomoč državam članicam, ki se spoprijemajo z največjimi migracijskimi izzivi.
Te države so Italija, Grčija, Bolgarija, Hrvaška, Nemčija, Švedska in Španija.
Evropski komisar za migracije Dimitris Avramopulos je ob tem dejal, da Evropska komisija tako nadaljuje uresničevanje svojih obvez do držav članic pod pritiskom migracijskih izzivov.
V Španijo in Grčijo več prebežnikov kot laniPo podatkih Mednarodne organizacije za migracije (IOM) je v prvi polovici letošnjega leta na evropske obale prispelo dvakrat manj ljudi kot v enakem obdobju lani. Na obale Španije je prispelo 12.155 ljudi, na obale Grčije pa 12.514. Tako Španija kot Grčija sta letos sprejeli več prebežnikov kot lani, ko je v Španijo prišlo 4.161, v Grčijo pa 8.323 ljudi.
"
http://www.rtvslo.si/svet/evropa/kapitan-ladje-lifeline-izpuscen-iz-pripora-a-mora-ostati-na-malti/459674,prebežniki,"
					2. julij 2018 ob 17:47
					Valletta - MMC RTV SLO, STA","
J. R.
","Kapitan ladje Lifeline izpuščen iz pripora, a mora ostati na Malti","Kapitana ladje nemške nevladne organizacije Lifeline, ki v Sredozemskem morju rešuje prebežnike, Claus-Petra Reischa, je sodišče na Malti obtožilo upravljanja neregistrirane ladje.
Kapitan Reisch ima dovoljenje za plovbo v priobalnih vodah v pasu do 30 navtičnih milj od obale, nizozemske oblasti pa so dvakrat potrdile, da ladja ni bila pravilno registrirana, saj je bila registrirana pri nizozemskem jahtnem klubu, poroča nemška tiskovna agencija DPA.
Policija je poudarila, da obtožbe na račun kapitana nikakor niso povezane s tihotapljenjem ljudi. Njegov odvetnik Cedric Mifsud je medtem navedel, da Reisch ni le ""navadna obtožena oseba"", saj je pomagal rešiti številne ljudi. Po plačilu 10.000 evrov varščine so ga izpustili iz pripora, a mora ostati na otoku. V torek mora znova na sodišče.
Odvetnik s področja človekovih pravic Neil Falzon, ki prav tako zagovarja kapitana, je opozoril, da bo imelo politično vmešavanje v humanitarne zadeve, pri čemer so tarče nevladne organizacije, resne posledice.
""Naša misija je bila rešiti 234 ljudi. Ne zavedam se, da bi pri tem storil kakšno kaznivo dejanje,"" je, kot poroča Deutsche Welle, pred sojenjem dejal Reisch in evropske države obtožil sprejemanja smrti prebežnikov iz političnih razlogov.
Ladja je prejšnji teden po italijanski prepovedi vplutja in več dneh nejasnosti vplula v pristanišče na Malti z več kot 230 prebežniki na krovu. Po sporu med Malto in Italijo glede sprejema prebežnikov je Valletta dovolila vplutje pod pogojem, da bodo ljudi z ladje prevzele tudi druge članice Evropske unije. Dogovor so nato sklenile z Luksemburgom, Italijo, Portugalsko, Irsko, Belgijo, Francijo in Norveško.
Malta in Italija prepovedali vplutje ladjamMalta je medtem prepovedala dostop vsem ladjam nevladnih organizacij, saj še vedno preiskujejo primer Lifeline. Zaradi zapore iz pristanišča tako ne more še ena ladja nemške nevladne organizacije Sea-Watch 3, čeprav ima po navedbah posadke urejene vse papirje in dovoljenja.
Tudi Italija je konec tedna napovedala, da bodo italijanska pristanišča vse poletje zaprta za ladje nevladnih organizacij, ki rešujejo prebežnike v Sredozemskem morju.
"
http://www.rtvslo.si/svet/evropa/merklova-in-seehofer-dosegli-smo-dogovor/459629,prebežniki,"
					2. julij 2018 ob 12:11,zadnji poseg: 2. julij 2018 ob 23:13
					München,Berlin - MMC RTV SLO, STA, Reuters","
B. V., J. R., A. K. K.
",Merklova in Seehofer: Dosegli smo dogovor,"Angela Merkel in predsednik CSU-ja Horst Seehofer sta po vnovičnih sestankih le dosegla dogovor v sporu glede nemške migracijske politike. Seehofer tako ostaja na položaju, nevarnost razpada koalicije pa je najverjetneje minila.
Sestanek vrha obeh strank, Krščanskodemokratske unije (CDU) in Krščanskosocialne unije (CSU), je bil mišljen kot zadnje in ključno srečanje v vse bolj zaostrenem sporu glede migracijske politike in zavračanja prebežnikov, ki so že registrirani v drugi članici Evropske unije.
""Dosegli smo dogovor,"" je nekaj ur po začetku srečanja vodstev vladajoče Krščanskodemokratske unije (CDU) kanclerke Angele Merkel in sestrske Krščanskosocialne unije (CSU) pod vodstvom nemškega notranjega ministra Horsta Seehoferja o nemški azilni politiki povedal Seehofer.
Kot poroča nemški Deutsche Welle, dogovor med CDU-jem in CSU-jemmed drugim predvideva nov režim na meji med Nemčijo in Avstrijo. S tem naj bi preprečili, da bi v Nemčijo vstopili prebežniki, ki so azilne postopke že začeli v kateri drugi državi EU-ja. Dogovor predvideva vzpostavitev tranzitnih centrov, iz katerih bodo take prosilce za azil pošiljali naravnost v državo, v kateri so že pred tem zaprosili za azil. Dogovor naj bi predvideval, da bodo take deportacije izvajali ob konsenzu drugih držav, na primer na podlagi administrativnih dogovorov. Če jim takih dogovorov ne bi uspelo doseči, bodo prebežniki vseeno deportirani, in sicer v Avstrijo.
Merklova je po poročanju DPA-ja dogovor ocenila kot dober kompromis. Z vzpostavitvijo tranzitnih centrov, pa tudi s sodelovanjem z zavezniki v EU-ju na področju migracij, bo imela Nemčija dobro migracijsko politiko tako na ravni države kot na ravni EU-ja, je po koncu pogovorov novinarjem dejala Merklova.
Ali bodo dogovor potrdili tudi Socialni demokrati (SPD), tretja koalicijska partnerica v nemški vladi, po poročanju DPA-ja še ni jasno. Nemška tiskovna agencija navaja poročanje časopisa Bild, da v SPD-ju predloga ne zavračajo. Sešli se bodo še nocoj.
Nezadovoljen s politiko vračanja prebežnikovKot je znano, je predsednik CSU-ja Horst Seehofer izrazil nezadovoljstvo z dogovori o vračanju prebežnikov kanclerke Angele Merkel in napovedal zaprtje meja, v nedeljo pa nato nepričakovano ponudil svoj odstop.
""Ne bom dopustil, da me odpusti kanclerka, ki je kanclerka samo zaradi mene,"" je izjavil Seehofer, kar kaže na to, da je šlo pri sporu za več kot le vsebinska vprašanja, je iz Berlina za Televizijo Slovenija poročala Polona Fijavž.
Socialdemokrati zahtevajo vrh koalicijeVodja tretje koalicijske stranke socialdemokratov (SPD) Andrea Nahles je za danes ob 22. uri sklicala tudi vrh koalicije. ""Mojega potrpljenja je počasi konec,"" je dejala Nahlesova in poudarila, da ni samoumevno, da bo SPD sprejel vsak kompromis med sestrskima strankama, pozvala pa je tudi k prekinitvi spora in CDU/CSU obtožila uprizarjanja ""nepotrebne drame"".
Predsednik nemškega parlamenta Wolfgang Schäuble je na zasedanju v nedeljo opozoril, da stoji unija CDU/CSU pred prepadom, ter zahteval, da obe stranki najdeta rešitev. Schäuble, Merklova in Seehofer so se sešli na tristranskem srečanju. Nemška kanclerka je popoldan po srečanju poslanskih skupin unije CSU/CDU menila, da je ""skupna usoda vredna vseh prizadevanj za dosego dogovora"".  
CSU za sodelovanje – so osamili Seehoferja?Bavarski premier Markus Söder, ki je del CSU-jeve pogajalske ekipe v Berlinu, je medtem znova nakazal pripravljenost na kompromise, ko je dejal, da ne želijo razdreti koalicije. ""Za nas ne obstaja pot ven iz vlade ali razpustitev skupne poslanske skupine,"" je dejal v Passauu. Söder je prav tako izrazil začudenje nad Seehoferjevim ponujenim odstopom z mesta notranjega ministra in predsednika CSU-ja.
Izjave članov CSU-ja sicer po poročanju BBC-ja kažejo na to, da so člani stranke osamili Seehoferja in si želijo ostati v koaliciji.
Seehofer stranki ponudil tri možnostiPo navedbah virov s sestanka vodstva Krščanskosocialne unije (CSU), ki se je zavleklo globoko v ponedeljek, je Seehofer predlagal tri možnosti. Prva je bila, da se uklonijo migrantski politiki kanclerke, druga, da kot notranji minister odredi zavračanje prebežnikov na meji, tretja pa je bila odstop z obeh položajev.
Drugi vodilni člani stranke so ga skušali prepričati, naj ne odstopi. Med drugim je njegov odstop zavrnil vodja poslanske skupine CSU-ja v parlamentu Alexander Dobrindt.
Kaj bi se zgodilo v primeru razpada koalicije?Če bi 70-letno zavezništvo CDU-ja in CSU-ja razpadlo, bi Angela Merkel izgubila večino v parlamentu. V tem primeru bi lahko poskusila voditi manjšinsko vlado, lahko pa bi to vodilo tudi v nove volitve.
Reuters poroča, da je nemška politična kriza nov znak vse večjega razdora po EU-ju med tistimi, ki želijo ohraniti kolikor toliko odprte meje, in drugimi, ki želijo močno omejiti vstop prebežnikov v Unijo.
"
http://www.rtvslo.si/svet/evropa/nemcija-ima-soglasje-14-drzav-za-vracanje-prebeznikov-med-njimi-ni-slovenije/459475,prebežniki,"
					30. junij 2018 ob 14:34,zadnji poseg: 30. junij 2018 ob 17:20
					Berlin - MMC RTV SLO, STA","
B. V.
","Nemčija ima soglasje 14 držav za vračanje prebežnikov, med njimi ni Slovenije","Nemška kanclerka Angela Merkel je sporočila, da bo 14 držav sprejemalo prebežnike, zavrnjene v Nemčiji. Med temi državami ni Slovenije. Češka in Madžarska sta sodelovanje medtem že zanikali. 
Kanclerka je to zapisala v osem strani dolgem pismu koalicijskim partnericam. Države so privolile v hitro deportacijo ljudi, ki bodo v Nemčiji zavrnjeni, ker jim ne bo priznana pravica do azila ali pa bodo njihove prošnje zavrnjene.
Nemčija naj bi tako dogovor sklenila z Belgijo, Dansko, Estonijo, Finsko, Francijo, Litvo, Latvijo, Luksemburgom, Nizozemsko, Portugalsko, Švedsko, Češko, Poljsko in Madžarsko. Zadnje tri so sicer znane po ostrem nasprotovanju kakršnega koli sprejemanja beguncev.
Tiskovni predstavnik madžarske vlade je medtem že zanikal sklenitev dogovora z Nemčijo. Prav tako je dogovor zanikal češki premier Andrej Babiš: ""Ta novica je neumnost, nobenih pogajanj ne načrtujemo, ni razloga zanje"".
Po poročanju nemške tiskovne agencije DPA med državami ni Slovenije.
Kanclerka zagovarja posebne centre na mejiAngela Merkel se je zavzela tudi za vzpostavitev posebnih centrov na nemški meji za obravnavo prebežnikov, ki so bili že popisani v drugi državi EU-ja oziroma so v evropski podatkovni zbirki prstnih odtisov Eurodac. V te centre bodo namestili tudi tiste, ki so skušali v Nemčijo vstopiti zunaj mejnih prehodov.
Ljudje v teh centrih bodo podvrženi pospešenemu postopku, kar pomeni, da bo azilni postopek končan v enem tednu. Izdali jim bodo tudi poseben dokument, ki jim bo prepovedoval, da se oddaljijo od centra.
S Španijo in Grčijo, ki nista med omenjenimi 14 državami, je Nemčija medtem sklenila poseben tristranski dogovor o vračanju ljudi, ki so bili popisani v teh dveh državah, in ki ne bodo obravnavani v centrih za pospešeno obravnavo.
Nemški policisti na mejah na jugovzhodu EvropeNemčija bo zvezne policiste poslala v Bolgarijo, kjer bodo sodelovali pri nadzoru zunanje meje EU-ja, nemška policija pa bo okrepila tudi Frontexove sile na grški meji z Makedonijo in Albanijo. Kanclerka želi te ukrepe uveljaviti do konca avgusta.
""Pripravljeni pa moramo biti tudi Slovenijo in Hrvaško podpreti pri varovanju meja, če bo potrebno,"" je še povedala. Zavzela se je tudi za ostrejši nadzor nad zlorabami schengenskih vizumov.
Bo spor med CDU-jem in CSU-jem zglajen?Vprašanje, ali bodo sklepi zadnjega dvodnevnega vrha EU-ja iz Bruslja in dogovori z državami o vračanju prebežnikov zadostovali, da bo bavarska Krščansko-socialna unija (CSU) zgladila spor s sestrsko Krščansko-demokratsko unijo (CDU), pa ostaja odprto. Nemški notranji minister in predsednik CSU-ja Horst Seehofer je namreč pred vrhom EU-ja grozil, da bo na meji z julijem začel zavračati prebežnike, če kanclerka ne bo našla evropske rešitve. Angela Merkel je medtem ponovila, da sklepi vrha in dogovori zadostujejo Seehorjevim zahtevam.
Seehofer naj bi svojim sodelavcem naročil, naj preučijo predlagane ukrepe. Sam naj se danes še ne bi javno opredelil do predlogov in predstavil nadaljnjih korakov v sporu s kanclerko.
Medtem je vodja koalicijskega SPD-ja Andrea Nahles zahtevala konec vladne krize, povezane z odnosom do prebežnikov. CSU je pozvala, naj na osnovi rezultatov vrha EU-ja ""končajo instrumentalizacijo te teme in pridejo k pameti"". Po njenem mnenju enostransko zavračanje prebežnikov na nemški meji ni več na mizi.
"
http://www.rtvslo.si/svet/evropa/italija-zavrnila-se-eno-ladjo-humanitarne-organizacije-tretjo-ta-mesec/459446,prebežniki,"
					30. junij 2018 ob 08:50,zadnji poseg: 30. junij 2018 ob 15:55
					Rim - MMC RTV SLO, Reuters","
B. V.
","Italija zavrnila še eno ladjo humanitarne organizacije, tretjo ta mesec","Nova italijanska vlada je preprečila vplutje ladji španske humanitarne organizacije v eno izmed italijanskih pristanišč. Medtem je v Sredozemskem morju najverjetneje umrlo več kot 100 ljudi, ki so pogrešani po prevrnitvi njihove ladje.
Italija je ladji, na kateri sicer ni prebežnikov, preprečila vplutje nekaj ur po koncu napetih pogovorov voditeljev članic EU-ja v Bruslju. Gre za tretji takšen primer v juniju.
Po poročanju Reutersa je minister za transport Danilo Toninelli dejal, da je sprejel uradno prošnjo notranjega ministrstva, ki ga vodi skrajno desni Matteo Salvini, naj ladji španske humanitarne organizacije Proactiva Open Arms prepove vplutje, češ da predstavlja nevarnost javnemu redu.
Španska humanitarna organizacija Proactiva Open Arms je sporočila, da je na krov vzela 59 prebežnikov in je na poti v varno pristanišče, ni pa jasno, katero.
Prav tako ni jasno, ali gre za isto ladjo, kateri je Italija zavrnila vstop, saj organizacija prebežnike rešuje z dvema ladjama - Golfo Azzuro in Open Arms. 
Salvini je uvedel politiko zapiranja pristanišč ladjam humanitarnih organizacij, ki v Sredozemskem morju s prenatrpanih in nevarnih ladij in čolnov rešujejo prebežnike.
Italija je tako vplutje preprečila že ladjama Aquarius s 630 ljudmi in Lifeline z okoli 230 ljudmi na krovu. Ladji sta nato vpluli v pristanišči v Španiji in Malti.
Pogrešanih več kot sto ljudiMedtem se je v morju ob libijski zahodni obali zgodila nova tragedija. Potem ko se je prevrnila prenatrpana ladja, je pogrešanih več kot 100 prebežnikov, ki so bili na njej. Obalna straža se boji, da so ljudje umrli. Rešenih je bilo 16 preživelih. Eden izmed njih je dejal, da je bilo na ladji okoli 120 prebežnikov.
Reševalna ladja v bližini, a ni bila obveščenaKot poroča CNN, je Óscar Camps, predsednik organizacije Proactiva Open Arms dejal, da je bila ladja njihove organizacije na območju in bi lahko pomagala prebežnikom, a jih italijanska obalna straža o tem ni obvestila, kot jih je v preteklosti. ""Danes je umrlo 100 ljudi v Sredozemskem morju. Ogorčeni smo, ne zgolj zaradi smrti teh ljudi, ampak ker niso uporabili reševalnih ladij na območju. Open Arms je bila tukaj več dni in ne Italija ne kdor koli drug ne izkorišča naših zmogljivosti,"" je dejal.
Camps je spomnil, da je njihova organizacija v preteklosti že posredovala sedem milj od libijske obale in pomagala po brodolomu. Večkrat je tako delovala v koordinaciji z italijansko obalno stražo, je dejal. ""Zdaj pa nas nenadoma ignorirajo, ne kličejo nas več in ljudje umirajo le nekaj milj stran od nas. To je sramota in nekdo mora prevzeti odgovornost za to. Nismo tu, da oviramo delo obalne straže. Tu smo, da sodelujemo, da ljudje ne umirajo na morju.""
Libijska obalna straža je medtem sporočila, da je na obalo prepeljala več kot 300 prebežnikov z najmanj dveh drugih ladij.
Letos umrlo skoraj 1.000 ljudiLibija je ena od odhodnih točk za prebežnike, ki želijo priti v Evropo po morju, največkrat v nestabilnih, napihljivih čolnih, ki jih priskrbijo tihotapci. Ti čolni se pogosto preluknjajo ali pokvarijo.
Nekaterim prebežnikom uspe priti do mednarodnih voda, kjer jih lahko rešijo mednarodne ladje, a vse več jih prestreže libijska obalna straža, ki pri tem uživa podporo EU-ja, in jih vrne v Libijo.
Od leta 2014 je v Italijo prispelo več kot 650.000 prebežnikov, večinoma potem ko so jih rešili na morju. V Italiji jih je ostalo okoli 170.000, število prihodov prebežnikov pa je letos močno upadlo. Iz Libije jih je prišlo letos kar 80 odstotkov manj. V morju pa jih je v tem času po ocenah ZN-a umrlo skoraj 1.000.
Zdravniki brez meja: EU naj ima vsaj malo dostojnostiČlovekoljubna organizacija Zdravniki brez meja je voditelje članic EU-ja v petek pozvala, naj ""pokažejo malo osnovne dostojnosti"" in se zavežejo operacijam iskanja in reševanja ljudi v težavah. Rešene ljudi naj se potem odpelje v varen kraj, ne pa Libijo.
""Članice EU-ja ne sprejemajo svoje odgovornosti, da rešujejo življenja, in namerno obsojajo ranljive ljudi, da ostajajo ujeti v Libiji ali da umrejo v morju,"" so sporočili. ""To počnejo, čeprav se povsem zavedajo ekstremnega nasilja in zlorab, ki jih begunci in migranti trpijo v Libiji,"" po poročanju CNN-a še sporočajo v humanitarni organizaciji.
"
http://www.rtvslo.si/evropska-unija/spanija-in-grcija-pristali-na-vracanje-prebeznikov-iz-nemcije/459424,prebežniki,"
					29. junij 2018 ob 19:09,zadnji poseg: 29. junij 2018 ob 21:03
					Berlin,Rim - MMC RTV SLO","
J. R.
",Španija in Grčija pristali na vračanje prebežnikov iz Nemčije,"Nemčija je s Španijo in Grčijo dosegla dogovor o vračanju prebežnikov, ki so bili pred prihodom na nemško mejo že registrirani v teh dveh državah, je sporočila nemška vlada.
Dogovor predvideva, da bosta Španija in Grčija prebežnike, ki bodo zavrnjeni na nemško-avstrijski meji, sprejemali nazaj, dokler ne bo uveljavljen enoten evropski azilni sistem.
Zavračali bodo ljudi, za katere bo nemška policija ugotovila, da so že zavedeni v sistemu Eurodac – evropski podatkovni zbirki prstnih odtisov, je na Twitterju sporočil tiskovni predstavnik nemške vlade Steffen Seibert. Operativne podrobnosti bodo določili v prihodnjih štirih tednih, je še pojasnil.
Nemški časnik Die Welt je pred tem poročal, da bo za vsebino dogovorov odgovoren nemški notranji minister in predsednik Krščansko-socialne unije (CSU) Horst Seehofer, ki je kanclerki Angeli Merkel tovrstne dogovore postavil kot pogoj za umiritev notranjepolitičnega spora glede migracijske politike. Pripravljenost na pogajanje z Nemčijo naj bi sicer izrazile tudi Francija, Poljska in Danska.
 Nemčija bo ""finančno podprla"" ŠpanijoŠpanski premier Pedro Sanchez je na novinarski konferenci v Bruslju potrdil dogovor z Merklovo in ga označil za pravičnega. ""Nemčija se ni zavezala samo, da bo prevzela stroške predaje vsakega prebežnika, ampak da bo tudi finančno podprla Španijo kot državo na zunanji meji EU-ja,"" je povedal.
Predsednik grške vlade Aleksis Cipras pa je povedal, da ne gre za velike številke, saj bi lahko na mesec v Grčijo vrnili med 100 in 150 ljudi. Dodal je, da je Nemčija v okviru združevanja družin pripravljena sprejeti okoli 950 prebežnikov, ki so trenutno v grških centrih, njihovi družinski člani pa so v Nemčiji. Nemška vlada je sporočila, da bodo odprte primere združevanja družin reševali postopoma. So pa izrazili pripravljenost, da bi vsaj del družin združili v Nemčiji.
Svet Evrope kritizira prenapolnjene grške centreKomisarka Sveta Evrope za človekove pravice Dunja Mijatović je medtem opozorila na slabe pogoje, v katerih živijo prebežniki v Grčiji. Kot negativen primer je navedla center Moria na otoku Lezbos, kjer je bilo maja po podatkih nevladne organizacije Zdravniki brez meja več kot 7.000 ljudi, pri čemer je prostora samo za 2.500.
""Kombinacija prenapolnjenosti, pomanjkljive varnosti, slabih higienskih pogojev, bližajočih se visokih poletnih temperatur in negotovosti migrantov o prihodnosti lahko vodi v resne težave, če se z njimi ne soočimo takoj,"" je po petdnevnem obisku v Grčiji poudarila Mijatovičeva in dodala, da je potrebno ""še veliko storiti za zaščito človekovih pravic tistih, ki so primorani zbežati iz svojih držav"".
Grčijo je pozvala k takojšnjem ukrepanju, predvsem k izboljšanju pogojev v žariščnih točkah, ki so namenjene obravnavi prebežnikov, ki prihajajo iz Turčije.
Salvini: ""Nevladne organizacije bodo Italijo videle samo na razglednicah""Italijanski premier Giuseppe Conte je medtem po navedbah italijanske tiskovne agencije Ansa sporočil, da z nemško kanclerko ni sklenil nobenega dogovora o vračanju prebežnikov v Italijo. Je pa notranji minister Matteo Salvini napovedal, da bodo čez poletja vsa italijanska pristanišča zaprta za ladje nevladnih organizacij, ki rešujejo prebežnike.
""Nevladne organizacije bodo Italijo videle samo na razglednicah,"" je dejal vodja skrajno desne Lige in pojasnil, da ladjam v pristaniščih ne bodo dovolili niti natakanja goriva. Zagotovil je, da bo Italija še naprej z drugimi državami reševala ""vse tiste, ki bodo potrebovali reševanje"".
Salvini je zadovoljen tudi z dogovorom o politiki migracij na dvodnevnem vrhu evropskih voditeljev. Ocenil je, da je bila Evropa ""končno prisiljena sprejeti razpravo o italijanskem predlogu"". Na vrhu so sicer dosegli dogovor o centrih za obravnavo prebežnikov zunaj EU-ja in tem, da bodo lahko članice prostovoljno vzpostavile centre tudi znotraj Unije. Okrepili bi tudi varovanje zunanjih meja.
Dovolj za konec nemške vladne krize?Po mnenju nemške kanclerke Angele Merkel dogovori na vrhu EU-ja ter dogovor s Španijo in Grčijo več kot zadostujejo zahtevam nemškega notranjega ministra Horsta Seehoferja.
Vprašanje, ali bodo sklepi z vrha zadostovali, da bo CSU zakopal bojno sekiro v sporu s sestrsko Krščansko-demokratsko unijo (CDU), ostaja odprto. Seehofer je namreč pred vrhom grozil, da bo na meji z julijem začel zavračati prebežnike, če Merklova ne bo našla evropske rešitve. Na sklepe vrha EU-ja glede migracijske problematike se Seehofer za zdaj ni želel odzvati.
Nemška kanclerka je prepričana, da zaključki vrha in tudi ob robu sklenjen dogovor z Grčijo in Španijo več kot zadostijo Seehoferjevim zahtevam. Dogovor, ki so ga dosegli voditelji članic EU-ja, je označila za korak v pravo smer. ""Mislim, da smo tukaj skupaj nekaj dosegli, morda celo več, kot sem pričakovala. Seveda pa to ni konec poti,"" je poudarila.
"
http://www.rtvslo.si/slovenija/cerar-po-posebnem-centru-za-prebeznike-v-sloveniji-ni-potrebe/459393,prebežniki,"
					29. junij 2018 ob 15:32
					Ljubljana - MMC RTV SLO, STA","
Sa. J.
",Cerar: Po posebnem centru za prebežnike v Sloveniji ni potrebe,"Premier Miro Cerar je v Bruslju, kjer je potekalo srečanje voditeljev članic EU-ja, izpostavil, da je Slovenija pripravljena sprejeti nekaj beguncev, a zgolj po svojih integracijskih zmožnostih.
""Za Slovenijo se situacija bistveno ne spreminja in to štejem za dobro,"" je ocenil Cerar. Kot zelo pomembno je poudaril, da so v sklepih upoštevani slovenski predlogi o potrebi po ustreznem poudarku na problematiki migracij po balkanski poti.
Solidarnost z državami prvega vstopa bo prostovoljna, je pojasnil. Če bodo prebežniki prišli v evropski prostor, se bo najprej v posebnih centrih ugotavljalo, ali so nezakoniti migranti ali upravičenci do mednarodne zaščite, in za slednje se bodo članice prostovoljno odločale, ali jih bodo sprejele, je pojasnil.
.Slovenija je pri tem po njegovih navedbah v enakem položaju kot prej – pripravljena je sprejeti nekaj beguncev in pomagati, a po svojih integracijskih zmožnostih.
Kako pomagati državam, ki so na prvi črti?Cerar je v migracijskem dogovoru izpostavil zlasti napredek pri krepitvi sodelovanja s tretjimi državami, tudi s povečanjem finančne pomoči tem državam, in potrditev skupnega stališča o potrebi po nadaljnjem utrjevanju zunanjih meja.
Največ razprave je bilo po Cerarjevih besedah o tem, kako pomagati državam, ki so na prvi migracijski črti, oziroma državam prvega vstopa v Unijo, na primer Italiji, Malti, Grčiji in Španiji.
Cerar: ""Nadzorovanega centra"" v Sloveniji ne boOsrednje vprašanje maratonske seje pa je bilo vzpostavljanje t. i. ""nadzorovanih centrov"". Dogovorili so se, da se bodo takšni centri vzpostavljalo prostovoljno.
Cerar je izpostavil, da takšnega centra v Sloveniji ne vidi oz. se o takšni možnosti niso niti pogovarjali. V Sloveniji po takšnem centru sploh ni potrebe, saj zelo dobro nadzira schengensko mejo in uspešno obvladuje migracijske tokove, je dodal. Posebne centre za prebežnike naj bi sicer ustanavljali predvsem v državah, ki so na zunanjih mejah EU-ja. Odgovora, katere države naj bi gostile nadzorovane centre, še ni. 
Premier, ki opravlja tekoče posle, je še izpostavil, da je ideja o točkah (t. i.  platformah) za izkrcanje prebežnikov zunaj unije še živa, saj je Evropska komisija dobila nalogo, da preuči to vprašanje in poišče rešitve, kako bi se lahko te točke udejanjile v praksi.
Mirovni inštitut: Nadzorovani centri bi lahko bili problematičniPo dogovoru EU-ja o migracijah je slišati opozorila ob predlogu vzpostavitve nadzorovanih centrov za obravnavo prebežnikov. Direktorici Mirovnega inštituta Neži Kogovšek Šalamun se zdi namestitev v tak center, četudi je prostovoljna, problematična.
Direktorica in raziskovalka opozarja, da ni jasno, kaj pomenijo ""nadzorovani centri"". ""Bojim se, da bi to lahko pomenilo centre za pridržanje in torej omejevanje svobode gibanja ljudi. Svoboda gibanja je temeljna človekova pravica, omejevanje gibanja je dovoljeno samo pod točno določenimi pogoji, in ti centri so s tega vidika lahko hudo problematični,"" je pojasnila. Tudi sicer pa meni, da je odpiranje novih centrov neprimerno, saj je nevarnost, da bi se spremenili v zapore, prevelika.
Na vrhu so pozvali tudi, naj članice tesno sodelujejo za zajezitev sekundarnih gibanj. Po mnenju Kogovšek Šalamunove omejitev sekundarnih gibanj lahko v praksi pomeni samo vzpostavitev oz. nadaljevanje nadzora na notranjih mejah in rasno profiliranje. Oblasti bodo tako še pogosteje kot do zdaj na cestah in drugih javnih mestih identificirale ljudi, ki bodo videti kot prosilci za azil, kar je sicer pravno nedopustno, omejitev sekundarnih gibanj pa bi lahko prosilce za azil potisnila v ilegalo, skrivanje, izogibanje oblastem in s tem v izolacijo.
.
Vprašanje solidarnosti razdvajaTudi po migracijskem vrhu še vedno ostaja razdeljenost glede vprašanja solidarnosti. Zlasti višegrajska četverica zavrača obvezno premeščanje beguncev znotraj EU-ja, tisti z zunanjo mejo, na primer Italija in Grčija, pa se zavzemajo za solidarnost na temelju obveznih kvot. Slovenija je po Cerarjevih besedah most – smo solidarni, a to počnemo prostovoljno.
Cerar je še ocenil, da je dogovor plod skupnega intenzivnega dela vseh. Po njegovih besedah je le italijanski premier Giuseppe Conte morda nekoliko brez potrebe vnaprej zaostril razpravo z grožnjami z vetom, ker še ne pozna dela v Uniji in verjetno ni vedel, da se vedno zelo trudijo najti soglasje. To temeljno nezaupanje je nato izginilo, saj je videl, kako so si vsi prizadevali, da bi mu pomagali, je orisal položaj.
"
http://www.rtvslo.si/izjava-dneva/neza-kogovsek-salamun/459388,prebežniki,"
					29. junij 2018 ob 14:52
					Ljubljana - MMC RTV SLO",None,Neža Kogovšek Šalamun,"Še več, lahko pomenijo vir suženjstva, ki je prepovedano.
Direktorica Mirovnega inštituta opozarja, da predlog vzpostavitve nadzorovanih centrov za obravnavo migrantov ni nujno dobra rešitev, STA
"
http://www.rtvslo.si/svet/evropa/furlanija-julijska-krajina-zeli-poostren-nadzor-na-meji-s-slovenijo-in-avstrijo/459364,prebežniki,"
					29. junij 2018 ob 11:36
					Trst - MMC RTV SLO, STA","
B. V.
",Furlanija - Julijska krajina želi poostren nadzor na meji s Slovenijo in Avstrijo,"Deželna vlada Furlanije - Julijske krajine bo zaprosila Rim, naj poostri nadzor na meji z Avstrijo in Slovenijo, so v četrtek sporočili iz deželnega sveta.
V okviru načrtov bi lahko Italija v roku 24 ur avstrijskim in slovenskim oblastem vrnila prebežnike, ki so neregularno prečkali mejo, poroča Primorski dnevnik.
Na svetniško vprašanje Maura Capozzelle iz Gibanja petih zvezd, kako bo vlada ukrepala na področju migracij, je Pierpaolo Roberti, ki je v deželni vladi pristojen za varnost, pojasnil, da bodo italijansko vlado zaprosili, naj na obmejno območje pošlje več policistov. Nadzor bi bil zato učinkovitejši, Italija pa bi lahko izkoristila dvostranski dogovor s sosedama, po katerem bi lahko v 24 urah vrnila prebežnike, ki so nezakonito prečkali mejo.
Vlada Furlanije - Julijske krajine, ki jo vodi predstavnik skrajno desne Lige Massimiliano Fedriga, bo v uradnem dopisu vladi v Rimu še predlagala, naj odpravi možnost začasnega prebivanja iz humanitarnih razlogov, kar naj bi bilo mogoče samo v Italiji, še piše Primorski dnevnik.
"
http://www.rtvslo.si/evropska-unija/voditelji-clanic-eu-ja-po-deveturnih-pogajanjih-dosegli-dogovor-o-priseljevanju/459335,prebežniki,"
					29. junij 2018 ob 07:11,zadnji poseg: 29. junij 2018 ob 21:10
					Bruselj - MMC RTV SLO, STA","
B. V., J. R.
",Voditelji članic EU-ja po deveturnih pogajanjih dosegli dogovor o priseljevanju,"""Voditelji EU28 so se dogovorili o sklepih, vključno z migracijami,"" je po deveturnih in, neuradno, kaotičnih pogajanjih v Bruslju sporočil predsednik Evropskega sveta Donald Tusk.
""Še veliko prekmalu je govoriti o uspehu,"" je opozoril Tusk in dodal, da je dogovor voditeljev najlažji del, veliko težje bo to uresničiti na terenu. Tusk sicer kot politični preboj poudarja dogovor o centrih za izkrcanje prebežnikov zunaj Unije.
Avstrijski kancler Sebastian Kurz, ki je razpravo opisal kot ""dolgo in težko"", je poudaril, da je prvič dosežen dogovor o centrih za obravnavo prosilcev za azil zunaj EU-ja in da bodo lahko članice prostovoljno vzpostavile centre tudi znotraj Unije. Kurz je že pred dvema letoma zagovarjal, naj se prosilce za azil, ki so že v EU-ju, premesti na otoke zunaj Unije. Tak predlog je zagovarjal tudi madžarski premier Viktor Orban.
""Da bi dokončno uničili poslovni model tihotapcev prebežnikov in tako preprečili tragične smrti, je nujno odpraviti spodbude za odprave na nevarno potovanje,"" kar zahteva nov pristop do izkrcanja ljudi, ki jih rešujejo na morju, piše v sklepih. ""Evropski svet je odločen, da prepreči vrnitev na nenadzorovan tok v letu 2015 in da zaustavi nezakonite migracije na vseh obstoječih in pojavljajočih se poteh,"" še piše.
Voditelji držav članic Unije pozivajo k hitri proučitvi ""koncepta regionalnih platform za izkrcanje"", v tesnem sodelovanju z relevantnimi tretjimi državami in Visokim komisariatom ZN-a za begunce (UNHCR) ter Mednarodno organizacijo za migracije (IOM). Kot smo že poročali, so ravno z UNHCR-ja in IOM-a na predlog o tovrstnih centrih za prebežnike zunaj Unije letele ostre kritike, da bi jih postavili na njihovem ozemlju pa je kategorično zavrnilo več severnoafriških držav, pa tudi Albanija, o kateri se je tudi govorilo.
Države članice Mednarodne organizacije za migracije (IOM) so na mesto generalnega direktorja izvolile portugalskega politika in nekdanjega evropskega komisarja Antonia Vitorina. 
Pred tem so zavrnile kandidata ZDA, ki so vodile organizacijo skoraj vseh 67 let njenega delovanja. 
 Ločevanje na nezakonite migrante in begunceNa ozemlju EU-ja bo za rešene ljudi treba poskrbeti na podlagi skupnih prizadevanj, s preselitvijo v ""nadzorovane centre"" v članicah Unije, a le na prostovoljni osnovi in ob zagotovitvi hitre obravnave in z razlikovanjem med ""neregularnimi migranti, ki jih bodo vrnili, in tistimi, ki potrebujejo zaščito, za katere bo veljajo načelo solidarnosti,"" še piše v sklepih.
Vsi ukrepi v kontekstu teh nadzorovanih centrov, vključno s premeščanjem in preseljevanjem, bodo na prostovoljni podlagi, a ne da bi to vplivalo na dublinsko reformo. Kot je razumeti, vprašanje stalnega mehanizma obveznih kvot v okviru azilne reforme, ki je za več držav sporno, torej še ostaja odprto.
Conte: Rodila se je bolj solidarna EvropaItalijanski premier Guiseppe Conte je poudaril, da se je rodila odgovornejša in bolj solidarna Evropa ter da Italija ni več sama. A kljub temu ni podprl sklepov prvega dne zasedanja, češ da ""Italija ne potrebuje več besed, ampak konkretna dejanja"". Evropski svet je potrdil, da je ena članica ""izrazila zadržanje glede celotnih sklepov"", tudi tistih, ki so za članice nekontroverzne, kot je dogovor o povečanem sodelovanju na vojaškem področju. Vrh poteka še v petek, tako da ima Unija še en dan, da prepriča Italijo, da podpre sklepe vrha.
Nemška kanclerka Angela Merkel je optimistična in pozdravlja dogovor. Voditelji so se po njenih besedah dogovorili o močnejšem nadzoru gibanja prosilcev za azil znotraj Unije. Spet je poudarila, da noben prosilec za azil ne more sam izbrati države EU-ja, kjer bo zaprosil za zaščito.
V pomoč nemški kanclerki, ki mora za obstoj svoje vlade doma prepričati, da Unija učinkovito ukrepa za zajezitev t. i. sekundarnih migracij v Nemčijo, so voditelji pozvali, naj članice tesno sodelujejo za zajezitev sekundarnih gibanj prosilcev za azil ter sprejmejo vse potrebne notranje zakonodajne in administrativne ukrepe.
Nemčija je že v stiku z več članicami glede ""administrativnih dogovorov"" za zajezitev teh gibanj, kar sproža skrbi, da bi to lahko vodilo v oblikovanje minischengena.
 Da je dosežen ""dober kompromis"", je dejal tudi poljski premier Mateusz Morawiecki, ki je poudaril dogovor o premeščanju na prostovoljni podlagi.
Francoski predsednik Emmanuel Macron pa je dodal, da je dogovor plod skupnega dela in da je evropsko sodelovanje prevladalo nad nacionalnimi odločitvami.
Pogajanja so bila po neuradnih navedbah zelo kaotična, šlo je za mikrousklajevanje besed, a ozračje naj bi bilo konstruktivno. Sprejeti sklepi so sicer po neuradnih ocenah predvsem nadaljnje usmeritve za reševanje vprašanja prihoda prebežnikov, ne pa toliko konkretne rešitve.
Pogrešanih sto prebežnikovPred libijsko obalo se je v bližini prestolnice Tripolis medtem prevrnil napihljivi čoln s prebežniki. Pogrešajo okoli sto ljudi, medtem ko so jih 14 rešili iz morja, je sporočila libijska mornarica. Po podatkih preživelih naj bi našli trupla treh dojenčkov.
Libija je v preteklih letih postala glavna točka izkrcanja, prek katere poskušajo prebežniki s prečkanjem Sredozemskega morja doseči Evropo. Samo ta mesec so iz morja rešili več kot tisoč ljudi, ki so se podali na to nevarno pot.
Po navedbah Evropske agencije za zunanje meje Frontex je na obale Grčije s Sredozemskega morja od januarja do maja letos prispelo več kot 19.800 ljudi, v Italiji so popisali 13.450 prihodov, v Španiji pa okoli 8.200.
Libija zavrača prisotnost tujih silSile uporniškega libijskega generala Kalife Haftarja so zavrnile kakršnokoli vojaško prisotnost tujih sil na jugu Libije z namenom zajezitve migracij. ""Zavračamo vsak poskus namestitve tujih vojaških sil na nekaterih predelih južne Libije pod pretvezo zaustavljanja nezakonitih migracij"", so sporočili iz Libijske nacionalne vojske (LNA) poveljnika Haftarja. Te sile nadzorujejo predvsem vzhod in pa tudi dele na jugu države.
Poveljnik teh sil Haftar sicer podpira administracijo Abdulaha Al Tanija na vzhodu Libije, ki velja za konkurenco s strani Združenih narodov uradno priznani vladi v Tripoliju. Tudi vlada iz Tripolija pa je v preteklih dneh kategorično zavrnila namestitev centrov za prebežnike v Libiji.
"
http://www.rtvslo.si/evropska-unija/juncker-v-bruslju-ne-moremo-odlocati-za-drzave-severne-afrike/459290,prebežniki,"
					28. junij 2018 ob 17:09,zadnji poseg: 28. junij 2018 ob 22:44
					Bruselj - MMC RTV SLO, Reuters, STA, Radio Slovenija","
J. R., Erika Štular, Radio Slovenija
","Juncker: ""V Bruslju ne moremo odločati za države severne Afrike""","Predsednik Evropske komisije Jean-Claude Juncker je na vrhu o migracijah v pogovorih glede prebežniških centrov zunaj EU-ja posvaril pred neokolonializmom. Razprava voditeljev o migracijah se bo po napovedih nadaljevala pozno v noč.
Voditelji evropskih držav in institucij na dvodnevnem vrhu v Bruslju razpravljajo o dogovorih v povezavi z migracijami prebežnikov, ki v Evropo prihajajo iz severne Afrike. Voditelji so razpravljali o vzpostavitvi centrov za izkrcanje in obravnavo prebežnikov zunaj EU-ja, s katerimi bi po prepričanju nekaterih odpravili glavno vabo za prebežnike in uničili poslovni model tihotapcev ljudi.
Italija želi počakati na vprašanje migracijVečerne tiskovne konference ni bilo zaradi različnih mnenj. ""V jedru diskusije je to, kako se bomo zvečer, kajti razprava se je šele začela, odločili glede nadaljnjega obvladovanja migracij. Dopoldanske teme smo dobro obravnavali. Šlo je za teme na področjih obrambe, zaposlovanja, rasti, digitalizacije in podobno. Dosegli smo sporazum, vendar italijanski premier ni želel dokončno dati svoje privolitve k celotnemu dokumentu, dokler se ne razreši še vprašanje migracij,"" je za Odmeve iz Bruslja dejal Miro Cerar, ki opravlja tekoče posle. Voditelji skušajo na večerni razpravi najti skupni jezik glede migracijske politike. 
""V Bruslju ne moremo odločati za severnoafriške države,"" je predtem izpostavil Juncker in posvaril pred dajanjem vtisa, da gre za neokolonializem. Tudi nemška kanclerka Angela Merkel je opozorila, da se je treba pogovarjati z državami severne Afrike, ne o teh državah.
EU naj bi tovrstne centre nameraval vzpostaviti v sodelovanju z Visokim komisariatom Združenih narodov za begunce (UNHCR) in Mednarodno organizacijo za migracije (IOM), ki pa sta na predvečer vrha opozorila, da je treba ljudi, rešene v mednarodnih vodah, hitro prepeljati ""na varno v EU in potencialno tudi kam drugam"", in države pozvala, naj storijo več za preprečevanje smrti prebežnikov, ki skušajo prečkati Sredozemsko morje. Letos je tako umrlo že tisoč ljudi.
Osredotočenje na zunanje meje in centre za njimiVoditelji EU-ja se morajo na vrhu osredotočiti na zunanje meje, vključno s projektom centrov za izkrcanje, je še pred začetkom vrha v Bruslju opozoril predsednik Evropskega sveta Donald Tusk. ""Alternativa je še naprej kaotično zapiranje meja, tudi znotraj EU-ja, kot tudi naraščanje konfliktov med članicami Unije,"" je opozoril.
Nemška kanclerka Angela Merkel je že pred srečanjem dejala, da spor okoli azilne politike ogroža celo obstanek EU-ja. ""Ne želimo si ponovitve leta 2015,"" je poudarila kanclerka in s tem spomnila na leto, ko je Nemčija dovolila vstop 890.000 prišlekom.
Cerar: Vračanje prosilcev iz Nemčije ni sprejemljivoSlovenski premier Miro Cerar, ki opravlja tekoče posle, je dejal, da vračanje prosilcev za azil iz Nemčije v Slovenijo ni sprejemljivo. Slovenija ne načrtuje nobenega dvostranskega dogovora z Nemčijo ali katero drugo državo o vračanju prosilcev za azil, takšni dogovori ji niti niso bili ponujeni, je Cerar povedal pred vrhom.
Po veljavni evropski azilni zakonodaji, ki se je v krizi leta 2015 izkazala za neučinkovito, je namreč za obravnavo prošenj za azil pristojna prva članica vstopa prebežnika v Unijo. Nemčija je že v stiku z več članicami glede sklenitve dogovorov, s katerimi naj bi zajezili sekundarna gibanja prosilcev za azil, a ti dogovori sprožajo skrbi, da bi to lahko vodilo v razdrobitev schengena.
Conte: Dovolj besed, potrebujemo dejanjaMigracijska situacija je zadnje čase osrednja tema tudi v italijanski vladi. Premier Giuseppe Conte je pred vrhom dejal, da ima Italija dovolj besed, saj potrebuje konkretna dejanja. Italijanske oblasti so namreč zaprla svoja pristanišča za ladje, ki rešujejo prebežnike.
Diplomatski prah po ladji Acquarius zdaj dviguje ladja Lifeline z več kot 230 prebežniki na krovu, ki je nazadnje vplula na Malto, čeprav so ji sprva prihod prepovedale tako malteške kot italijanske oblasti. Malteški premier Joseph Muscat je sporočil, da bo poleg Malte, Italije, Luksemburga, Nizozemske, Portugalske, Irske, Belgije in Francije del prebežnikov z ladje prevzela tudi Norveška, in se ji za to zahvalil.
Soustanovitelj nemške nevladne organizacije Mission Lifeline Axel Steier je povedal, da je policija kapitana ladje v okviru preiskave domnevnega kršenja mednarodnega prava zaslišala že v sredo zvečer. Več držav EU-ja ladji očita nezakonito delovanje, potem ko je 21. junija rešila prebežnike iz morja, med njimi je tudi več otrok in nosečnica, in jih nato ni želela predati libijski obalni straži. Organizacija Mission Lifeline je obtožbe večkrat zavrnila, rekoč, da bi bila predaja prebežnikov libijski obalni straži neskladna z ženevsko konvencijo o statusu beguncev in tako zločin.
ZN in IOM opozarjata na smrtne žrtve med prebežnikiVisoki komisariat Združenih narodov za begunce (UNHCR) in Mednarodna organizacija za migracije sta (IOM) pred vrhom evropske države pozvala k usklajenemu in regionalnemu ukrepanju za zmanjšanje smrtnih žrtev med prebežniki pri prečkanju Sredozemskega morja, saj je pri tem letos umrlo nekaj manj kot tisoč ljudi. ""Zavračanje reševanja ali prelaganje odgovornosti za azil na druge je popolnoma nesprejemljivo. Države se morajo združiti in začrtati novo pot naprej,"" je povedal Filippo Grandi, visoki komisar ZN-a za begunce.
Manj prebežnikov kot prejšnja letaPred vrhom je bilo iz Bruslja slišati tudi svarila, da morebitni neuspeh pri dogovorih lahko še dodatno okrepi vzpon avtoritarnih in protievropskih sil. Letos je po podatkih UNHCR-ja in IOM-a v Evropo prek Sredozemskega morja prišlo okoli 42.000 ljudi, v enakem obdobju lani pa 85.000. Oboje je precej manj kot leta 2015, ko je morje prečkalo več kot milijon ljudi, smrtnih žrtev pa je bilo okoli 5.000.
Evropski voditelji se bodo ob migracijah pogovarjali tudi o brexitu in trgovanju, predvsem v povezavi s carinami na ameriški uvoz in izvoz.
"
http://www.rtvslo.si/svet/evropa/siroka-obsodba-predlogov-za-vzpostavitev-centrov-za-prebeznike-zunaj-eu-ja/459243,prebežniki,"
					28. junij 2018 ob 11:04,zadnji poseg: 28. junij 2018 ob 14:24
					Ljubljana - MMC RTV SLO","
B. V.
",Široka obsodba predlogov za vzpostavitev centrov za prebežnike zunaj EU-ja,"Evropske predloge za vzpostavitve centrov za prebežnike zunaj EU-ja so obsodili predstavniki severnoafriških držav, organizacije za človekove pravice in vodja UNHCR-ja.
Ta zamisel naj bi bila osrednja tema pogovorov dvodnevnega vrha EU-ja v Bruslju, ki se začenja v četrtek. Članice EU-ja, ki so sicer glede odnosa do prebežnikov močno razdeljene, bodo razpravljale o t. i. platformah za izkrcanje v državah, kot so Niger, Libija, Tunizija, Alžirija, Maroko in Egipt.
Osnutek sklepov vrha pravi, da ""Evropski svet podpira razvoj koncepta regionalnih platform za izkrcanje v tesnem sodelovanju z UNHCR-jem in IOM-om"", poroča Al Džazira. UNHCR je Visoki komisariat ZN-a za begunce, IOM pa Mednarodna organizacija za migracije.
""Takšne platforme bi omogočile hitro procesiranje za razlikovanje ekonomskih migrantov od tistih, ki potrebujejo mednarodno zaščito, in zmanjšanje spodbud k odpravam na nevarna potovanja,"" piše v osnutku.
Do zdaj se še nobena država ni strinjala, da bi sodelovala v tem projektu. Nasprotno, več jih je izrecno zavrnilo možnost postavitve centrov na njihovem ozemlju. To sta že storili Tunizija in Libija, ta teden pa je tudi albanski premier Edi Rama kategorično zavrnil možnost, da bi tak center za prebežnike postavili v Albaniji. Kot je dejal, pomenijo ti centri ""odlaganje obupanih ljudi kot toksične odpadke, ki jih nihče ne želi"".
Nemška kanclerka Angela Merkel meni, da spor okoli azilne politike ogroža obstanek EU-ja. ""Ne želimo si ponovitve leta 2015,"" je poudarila kanclerka in s tem spomnila na leto, ko je Nemčija dovolila vstop 890.000 prišlekom.
Od vrha EU-ja v Bruslju nima velikih pričakovanj. Po njenem mnenju se članice še niso pripravljene dogovoriti za skupen azilni sistem. Težave še naprej ostajajo, ko gre za uvedbo enotnih standardov pri obravnavi prosilcev za azil in vprašanju ""solidarne porazdelitve migrantov in beguncev"". 
Zato bi bilo, pravi, smiselno oblikovati ""koalicijo voljnih"", ki bi morala zagotoviti, da si tisti, ki prosijo za mednarodno zaščito, ne bi mogli izbirati države v Evropi, v kateri bi vložili prošnjo za azil.
Kanclerka je v parlamentu zagovarjala svojo odločitev s septembra 2015, da se prosilci za azil ne zavračajo že na meji. ""To se mi zdi s pogledom nazaj še vedno pravilno,"" je poudarila. Ministrske predsednike zveznih dežel je pozvala, naj se pri vprašanjih načrtovanih azilnih centrov in centrov za izgon ne upirajo.
Ljudje kot blagoKritike prihajajo tudi iz UNHCR-ja. Visoki komisar Filippo Grandi je dejal, da ""ima Afrika že dovolj težav in obstaja veliko tveganje, da bi prosilci za azil obtičali v tranzitnih državah"". Dodal je, da ""ima EU vse zmožnosti upravljati ta tok na pošten način brez prelaganja bremena na revnejša območja, ki že zdaj gostijo veliko beguncev"". Za zdaj ni popolnoma jasno, kako bi ti centri delovali.
Hasiba Hadž Sahraui, svetovalka za humanitarne zadeve pri organizaciji Zdravniki brez meja (MSF), je opozorila, da se na ljudi gleda kot na ""blago"". ""Ljudi ne vidimo več kot ljudi s pravicami, ampak kot blago, ki se ga podaja sem ter tja med državami v zameno za denar ali politično priznanje,"" je dejala.
Ideja centrov za prebežnike zunaj EU-ja se je pojavila že leta 2015, ko je Bruselj razmišljal o uporabi poslopij EU-ja v državah izvora za preverjanje prosilcev za azil.
Direktorica Inštituta za migracijske politike Elizabeth Collett je dejala, da je ne preseneča, da se ta ideja spet pojavlja. Šlo naj bi namreč za umirjanje ostrejšega nasprotovanja prebežnikom. Avstrija in Danska sta tako predlagali, da se tudi prosilci za azil, ki so že v EU-ju, napotijo v centre zunaj Unije. Med državami, ki podpirajo tovrstne centre, sta tudi Francija in Italija.
Ljudje obtičijo za zelo dolgoJudith Sunderland iz organizacije Human Rights Watch je medtem opozorila na podobne zgodovinske primere. ZDA so tako v ta namen uporabljale oporišče v Guantánamu, preden je postal vojaški zapor, Avstralija pa za zapiranje prosilcev za azil uporablja Nauru in Papuo Novo Gvinejo. ""Ljudje so obtičali za zelo dolgo, v obupnih razmerah in ob slabi obravnavi s hudimi posledicami na njihovo fizično in psihično zdravje,"" je dejala.
Niger se je konec lanskega leta strinjal, da začasno sprejme begunce, ki so v slabih pogojih živeli v libijskih centrih za pridržanje. Marca je UNHCR oznanil, da so začasno prekinili akcijo, ker je bilo preseljenih premalo ljudi. Maja so nato akcijo obnovili. Od več kot 1.400 beguncev, ki so bili iz Libije prepeljani v Niger, jih je bilo manj kot 200 nastanjenih v Evropi ali Severni Ameriki.
UNHCR sicer pričakuje, da bo letos v Evropo po morju prispelo 80.000 ljudi, kar je pol manj kot leta 2017. Glede na močno zmanjšano število novoprispelih prebežnikov Judith Sunderland iz HRW-ja opozarja, da je ""panika izmišljena"" ter da se pogovor o tem vprašanju premika v ""zelo nevarno smer"".
Prebežniki v obupnih razmerahObstaja tudi zaskrbljenost, da države, kjer bi lahko obstajali ti centri za prebežnike, ne bi zmogle zagotavljati človekovih pravic tam zaprtih ljudi. Razmere v libijskih centrih za pridržanje so po besedah Visokega komisarja ZN-a za človekove pravice Zeida Rada Al Huseina ""šokantne za vest človeštva"". Associated Press pa je v ponedeljek poročal, da je Alžirija v saharski puščavi zapustila vsaj 13.000 prebežnikov, ki jih je proti Nigru in Maliju izgnala brez hrane in vode.
Komisar EU-ja za migracije Dimitris Avramopoulos je želel pomiriti duhove in dejal, da EU ne bo vzpostavil ""Guantánama za migrante"". Guantánamo je zloglasni ameriški vojaški zapor za teroristične osumljence, kjer se zadržujejo po več let brez sojenja in mučijo.
"
http://www.rtvslo.si/svet/evropa/ladja-lifeline-na-malti-prebezniki-v-sedem-drzav-ladja-zasezena/459221,prebežniki,"
					27. junij 2018 ob 21:56
					Valletta - MMC RTV SLO, STA, Reuters","
A. P. J.
","Ladja Lifeline na Malti - prebežniki v sedem držav, ladja zasežena","Ladja nemške nevladne organizacije Lifeline, na kateri je več kot 230 prebežnikov, se je po petih dneh, ko je bila njena usoda nejasna, le zasidrala na Malti.
A ta sredozemska država ji je vplutje dovolila šele po tem, ko je več članic Evropske unije izrazilo pripravljenost, da sprejmejo prebežnike z ladje.
Ladja je prejšnji četrtek v Sredozemskem morju rešila več kot 230 ljudi, med njimi otroke in nosečnico, a sta ji Malta in Italija sprva prepovedali vplutje. Malta je nato v torek potrdila, da bo dovolila vplutje ladje, a le, če bodo druge države članice Evropske unije prevzele nekatere ljudi s krova.
Organizacija Lifeline je pred tem v torek Malto pozvala, naj ladjo spusti v eno izmed pristanišč zaradi vse slabših razmer na morju in številnih obolelih na krovu.
Muscat: Ostali bodo lahko le pravi prosilci za azilMalteški premier Joseph Muscat je dejal, da bo ob Malti prebežnike prevzelo še šest članic EU-ja – Luksemburg, Italija, Portugalska, Irska, Belgija in Francija. Dodal je, da Malta po mednarodnem pravu nima nikakršnih obveznosti, da ladji pomaga, a da bo to naredila zaradi humanitarnosti.
Dejal je še, da bodo dovolili v EU-ju ostati samo ""pravim prosilcem za azil"", gospodarske migrante pa bodo vrnili domov. Napovedal je tudi, da bo Malta zoper domnevno nezakonito delovanje ladje nemške nevladne organizacije Mission Lifeline uvedla preiskavo in plovilo zasegla. Poudaril je tudi, da gre za izjemno situacijo, ki je ne gre imeti za vzorec ravnanja v prihodnje.
Ladja Lifeline naj bi po navedbah Malte nepravilno registrirala zastavo na Nizozemskem. Poleg tega ji skupaj z Italijo očitata nezakonito delovanje, ko je 21. junija rešila prebežnike iz morja in jih ni želela predati libijski obalni straži.
Humanitarci obtožbe zavračajoNemška nevladna organizacija Mission Lifeline je obtožbe zavrnila. Dejali so, da bi bila predaja prebežnikov libijski obalni straži neskladna z ženevsko konvencijo o statusu beguncev in tako zločin. Obtožbe je zavrnila tudi posadka, ki je sporočila, da je delovala skladno z mednarodnim pravom, ki prepoveduje vračanje prosilcev za azil v države, kjer jim grozi preganjanje.
Nemška človekoljubna organizacija Mission Lifeline je bila ustanovljena leta 2016 v Dresdnu. Od lani v Sredozemskem morju rešuje prebežnike. Po besedah njenega predstavnika Axela Steierja ima okoli 30 članov in več kot sto človekoljubnih delavcev. Nastala je iz pobude, ki je nudila pomoč beguncem na balkanski begunski poti jeseni leta 2015.
V Evropo je letos samo po morju prišlo nekaj več kot 43.000 prebežnikov, večina v Španijo, Italijo in Francijo.
"
http://www.rtvslo.si/evropska-unija/albanija-zavrnila-moznost-da-bi-tam-vzpostavili-centre-za-prebeznike/459148,prebežniki,"
					27. junij 2018 ob 12:47
					Tirana - MMC RTV SLO, STA","
B. V.
","Albanija zavrnila možnost, da bi tam vzpostavili centre za prebežnike","Albanski premier Edi Rama je zavrnil možnost, da bi na albanskem ozemlju vzpostavili centre za prebežnike, namenjene v Evropsko unijo. Albanija se v zadnjih dneh omenja kot ena od možnih držav za postavitev centrov, v katere bi EU namestila migrante.
""Nikoli ne bomo sprejeli takšnih begunskih centrov EU-ja,"" je Rama povedal za nemški tabloid Bild, kot ga povzema nemška tiskovna agencija DPA. ""Rešitev, da bi Albanijo spremenili v valobran za begunce, je nesprejemljiva,"" je dejal. Takšni centri po njegovih besedah pomenijo ""odlaganje obupanih ljudi kot toksične odpadke, ki jih nihče ne želi"".
Poudaril je sicer, da je Albanija pripravljena prevzeti pravičen delež pri reševanju vseevropskih težav, vendar pa tega ne more storiti sama. Tirane v to ne bodo prepričali niti v okviru pogajanj o njenem vstopu v povezavo, je poudaril Rama. ""Begunska kriza mora biti ločena od našega približevanja EU-ju,"" je dodal.
Možnost vzpostavitve begunskih centrov v Albaniji je Rama zavrnil dan po tem, ko so članice EU-ja dosegle dogovor o pogojnem začetku pristopnih pogajanj s Tirano in Skopjem.
Albanija in nekatere severnoafriške države se v Evropi v zadnjem času neuradno omenjajo kot možne države za vzpostavitev centrov za izkrcanje in obravnavo prebežnikov zunaj Unije. Vzpostavitev centrov je eden od ukrepov v predlaganih sklepih vrha EU-ja, ki bo v četrtek in petek, namenjen pa bo predvsem razpravi o migracijah.
"
http://www.rtvslo.si/svet/evropa/v-nemski-koaliciji-se-niso-zblizali-stalisc-glede-priseljevanja/459133,prebežniki,"
					27. junij 2018 ob 09:27,zadnji poseg: 27. junij 2018 ob 09:49
					Berlin - MMC RTV SLO, STA, Reuters","
B. V.
",V nemški koaliciji še niso zbližali stališč glede priseljevanja,"Stranke nemške koalicije na torkovem srečanju vodstev strank niso zbližale stališč glede priseljevanja, položaj v koaliciji pa naj bi bil zelo napet. Omenja se tudi možnost novih volitev.
Vodstva CDU-ja, Krščansko-socialne unije (CSU) in socialdemokratov (SPD) so se v torek sestala na zasedanju o sporu glede priseljevanja, a dogovora niso dosegli. ""V vsakem primeru imamo še v nedeljo in ponedeljek čas za pogovore. CSU bo zasedal v nedeljo, ko bomo ocenili rezultate,"" je povedal vodja poslanske skupine Krščansko-demokratske unije (CDU) Volker Kauder.
Poudaril je še, da pri razlikah v stališčih ""ne gre za malenkosti, ampak nekaj zelo osrednjega in pomembnega"", pogovor povzema nemška tiskovna agencija DPA.
CSU se bo sestal v nedeljo, ko bodo odločali, ali se bodo zoperstavili kanclerki Angeli Merkel. Če bo Seehofer vztrajal pri svojih načrtih, naj bi bila po mnenju številnih članov CDU-ja, kanclerka prisiljena, da ga zamenja. To pa bi lahko pripeljalo do razpada 70 let starega zavezništva med CDU-jem in CSU-jem, poroča Reuters. V tem primeru sta možnosti manjšinska vlada ali nove volitve. Mogoče pa je tudi, da bi tudi kanclerka po skoraj 13 letih vodenja vlade izgubila podporo v lastni stranki.
Vodja SPD-ja Andrea Nahles je dejala, da so razmere zelo napete, pri čemer so v zraku tudi nove volitve. ""V vseh vprašanjih, vključno s politiko priseljevanja, imamo v koaliciji zelo napeta stališča. Nezadovoljivo je, da smo obtičali, in ni jasno, kaj se bo zgodilo,"" je dejala. Na vprašanje, ali se pripravlja na nove volitve, je odvrnila: ""Ne vem. Iskreno, bomo še videli.""
Seehofer bi zavračal prosilce za azilNemški notranji minister Horst Seehofer (CSU) namreč grozi, da bo Nemčija na meji začela zavračati prosilce za azil, ki bodo že registrirani v drugi državi članici Evropske unije, če kanclerka Angela Merkel (CDU) na vrhu EU-ja v Bruslju v četrtek in petek ne bo dosegla dogovora na ravni Unije.
Kanclerka tem enostranskim ukrepom nasprotuje in se zavzema za ""evropsko rešitev"" oziroma dvo- ali večstranske dogovore z državami z največ prebežniki, kot sta Italija in Grčija. Kanclerko, ki je v prejšnjih dneh sicer izrazila bojazen, da na vrhu ne bodo dosegli dogovora, v njenih stališčih podpira tudi SPD.
"
http://www.rtvslo.si/svet/evropa/malta-bo-dovolila-vplutje-ladje-s-prebezniki-a-zahteva-da-jih-sprejmejo-tudi-drugi/459116,prebežniki,"
					26. junij 2018 ob 20:59
					Valletta - MMC RTV SLO, STA","
B. V.
","Malta bo dovolila vplutje ladje s prebežniki, a zahteva, da jih sprejmejo tudi drugi","Malta je potrdila, da bo dovolila vplutje ladje Lifeline nemške nevladne organizacije Mission Lifeline z več kot 230 rešenimi prebežniki, če bodo druge članice Evropske unije prevzele nekatere izmed njih.
Ladja Lifeline je v četrtek v Sredozemskem morju rešila več kot 230 prebežnikov, med njimi otroke in nosečnico, a sta ji Malta in Italija sprva prepovedali vplutje.
""Ravno sem po telefonu govoril s premierjem Muscatom, ladja nevladne organizacije Lifeline se bo zasidrala na Malti,"" je sporočil italijanski premier Giuseppe Conte, še preden je to potrdila Malta. Ob tem je obljubil, da bo Italija prevzela del rešenih prebežnikov.
Pomoč je zdaj obljubil tudi francoski predsednik Emmanuel Macron, ki je dejal, da bo Francija ena od šestih evropskih držav, ki bo prevzela prebežnike z ladje Lifeline. Kot je pojasnil, bo vsaka država prevzela nekaj deset ljudi.
Poleg Italije in Francije sta svojo pomoč potrdili še Portugalska in Španija.
Bo Malta ukrepala zoper Lifeline?Z Malte so danes še sporočili, da bodo ob vplutju ladje začeli preiskavo in morebiti ukrepali proti Lifelinu. Malteške oblasti bodo preiskale dejanja kapitana ladje. Sumijo ga, da ni upošteval ukazov italijanske obalne straže, naj prepusti prebežnike libijski obalni straži.
Zgodba se je v ponedeljek srečno končala tudi za dansko tovorno ladjo Alexander Maersk z rešenimi prebežniki na krovu, saj so ji dovolili vplutje v italijansko pristanišče na Siciliji. Ladja je v petek po navodilih italijanske obalne straže rešila 108 ljudi, vendar pa ji notranji minister Matteo Salvini, vodja skrajno desne Lige, ni dovolil vstopa v italijanska pristanišča.
Salvini je ladje humanitarnih organizacij, ki rešujejo prebežnike v Sredozemskem morju, obtožil, da izvajajo ""taksistoritve"" za prebežnike.
V Italijo je od leta 2014 prispelo več kot 600.000 prebežnikov. Humanitarne organizacije in organizacije za varstvo človekovih pravic opozarjajo, da so prebežniki v Libiji v nevarnosti zaradi milic in tihotapcev ljudi.
"
http://www.rtvslo.si/slovenija/cerar-slovenija-je-glede-nezakonitih-migracij-varna-in-budna/459035,prebežniki,"
					26. junij 2018 ob 08:53,zadnji poseg: 26. junij 2018 ob 21:17
					Ljubljana - MMC RTV SLO, STA","
L. L.
",Cerar: Slovenija je glede nezakonitih migracij varna in budna,"Predsednik vlade, ki opravlja tekoče posle, Miro Cerar je na sestanku s predstavniki parlamentarnih strank predstavil vsebino pogovorov minivrha EU-ja o migracijah. Cerar zagotavlja, da je Slovenija varna država, opozarja pa na kopičenje prebežnikov v BiH-u. Tema sestanka je bila tudi prodaja NLB-ja, kjer bo morala odhajajoča vlada sprejeti še nekatere odločitve.
Nedeljskega minivrha v Bruslju o migracijah so se udeležili voditelji 16 evropskih držav. Med njimi je bil tudi Cerar. Vrh kakih posebnih sklepov ni prinesel, so si pa voditelji izmenjali mnenja in pretresli nekatere ideje pred rednim vrhom EU-ja v četrtek in petek, na katerem bi že lahko sprejeli konkretne odločitve. Cerar je ob tem dejal, da je bila razprava usmerjena predvsem k iskanju rešitev tako za krepitev nadzora na zunanji meji kot tudi k sodelovanju z državami, kjer so krize, oziroma s tranzitnimi državami na poti prebežnikov v Evropo.
""Slovenija se zavzema za dodatno krepitev nadzora nad zunanjimi mejami EU-ja,"" je dejal Cerar in dodal, da Slovenija to mejo vzorno varuje, zato tudi meni, da ni upravičeno, da Avstrija izvaja nadzor na meji s Slovenijo: ""Zato sem se zavzemal, da se ti nadzori čim prej odpravijo. Nujno je, da se schengen ohrani tak, kot je bil prvotno zamišljen."" Cerar zato tudi ne vidi potrebe po vaji avstrijske enote na meji in jo dojema tudi kot ""nekoliko provokativno"". Če bi prihajalo do vala migracij, bi to razumel, ""a iz naše smeri migranti ne prihajajo in s tega vidika je ta vaja nepotrebna."" 
Zaskrbljen zaradi dogajanja v BiH-uCerar je ob tem poudaril, da mora Evropa narediti več v Afriki, na Bližnjem vzhodu in v Aziji od koder prihajajo ti prebežniki. V tem kontekstu je Cerar poudaril, da je na delovnem vrhu EU-ja spregovoril tudi o problematiki vzhodnega Balkana, kjer sicer ni več takega priliva migrantov, kot je bil leta 2015, a so tam še vedno aktivne kriminalne združbe tihotapcev. Cerar je pohvalil Slovenijo, da je v boju s temi kriminalnimi združbami zelo uspešna.
Je pa zaskrbljen zaradi dogajanja v Bosni in Hercegovini, ""kjer nimajo mehanizmov za spopadanje z migrantsko problematiko"". Cerar je ob tem dejal, da se je s to težavo treba začeti ukvarjati, da se ne bi pojavila kopičenje migrantov na zunanji schengenski meji. Premier, ki opravlja tekoče posle, je še dejal, da je seveda v interesu Slovenije, da bi bila tudi Hrvaška članica schengena, saj bi to olajšalo varovanje meje, a mora Zagreb za to izpolniti pogoje, izkazati, da je sposoben učinkovito varovati mejo, in hkrati dokazati, da je pripravljen spoštovati pravna načela in pravila v EU-ju. ""Če Hrvaška ne bo spoštovala vladavine prava, ne vidim, katera država bi lahko podprla njen vstop v schengen,"" je dejal.
Kakšna bo odločitev komisije o NLB-ju?Na srečanju so predstavniki parlamentarnih strank obravnavali tudi problematiko NLB-ja, saj bo treba zgodbo o prodaji te največje slovenske banke voditi naprej, ne glede na to, da Slovenija najbrž še nekaj časa ne bo imela vlade s polnimi pooblastili. Nova odločba Evropske komisije glede prodaje NLB-ja se po neuradnih informacijah napoveduje še pred avgustom, eno ključnih vprašanj pa je spet državna zaščita banke pred negativnimi učinki postopkov proti LB-ju oz. NLB-ju zaradi prenesenih deviznih vlog hrvaških varčevalcev.
Cerar je ob tem poudaril, da je predstavnike parlamentarnih strank seznanil z odprtimi vprašanji glede NLB-ja, kjer Slovenija pripravlja nov približevalni predlog, ki bo temeljil na dosedanjih predlogih in o katerem bo komisija odločila, po pričakovanjih ministrice Mateje Vraničar Erman v sorazmerno hitrem času. O nadaljnjih postopkih glede prodaje NLB-ja ni želela špekulirati, pojasnila pa je, da podatki s finančnih trgov za zdaj kažejo, da bi lahko letos še vedno dosegli primerno ceno za banko. ""Pripravljalni postopki tečejo nemoteno, glavna priprava pa je dobro poslovanje banke,"" je dodala Vraničar Ermanova.
Odprto je tudi vprašanje, kako zaščititi kapitalske naložbe NLB-ja pred postopki na Hrvaškem, ki so po presoji Cerarja protipravni. ""Veseli pa me, da se vsi strinjamo, da je treba ohraniti NLB kot pomembnega regionalnega akterja, kar je tudi v korist naših davkoplačevalcev."" Finančna ministrica, ki opravlja tekoče posle, je dejala, da so danes obravnavali predlog za zaščito banke, kot ga je pred časom že oblikovalo ministrstvo. ""Več pa je bilo naklonjenosti temu, da bi zgodbo reševali z vložitvijo ustreznega zakona. Na ministrstvu bomo še enkrat pregledali celotno dokumentacijo, jo nadgradili z argumenti današnjega srečanja in v kratkem v nadaljnji postopek predložili predlog zakona,"" je pojasnila Vraničar Ermanova.
Cerar pa je ob tem dodal še, da je vlada vselej stremela k temu, da se davkoplačevalci ne bi znova počutili oškodovane. Na sestanku so razpravljali tudi o izplačilu dividend, ki bodo, tako meni Cerar, koristile državi. 
"
http://www.rtvslo.si/svet/evropa/spanija-ne-bo-sprejela-nove-humanitarne-ladje-s-prebezniki/458991,prebežniki,"
					25. junij 2018 ob 14:48,zadnji poseg: 25. junij 2018 ob 15:43
					Rim,Tripolis - MMC RTV SLO, STA","
B. V., A. P. J.
",Španija ne bo sprejela nove humanitarne ladje s prebežniki,"Italijanski notranji minister Matteo Salvini je v Libiji ponovil prepričanje, da morajo nevladne organizacije reševanje prebežnikov prepustiti libijskim oblastem. Španija je medtem zavrnila ladjo organizacije Lifeline.
Španske oblasti so namreč zavrnile možnost, da bi država sprejela novo ladjo s prebežniki, ki čaka v Sredozemskem morju, potem ko sta jo zavrnili tako Italija kot Malta. Kot so poudarili, ne morejo sami prevzeti odgovornosti za reševanje prebežnikov. Več pristaniških mest, med njimi Barcelona in Valencia, je sicer izrazilo pripravljenost sprejeti ladjo.
Kot je v pogovoru za špansko radijsko postajo Cadena Ser dejal minister za gospodarski razvoj Jose Luis Abalos: ""Španija ne more zaradi tegob Evrope postati organizacija za reševanje na morju za celotno celino."" ""Španija ne more sama prevzeti te odgovornosti,"" je poudaril.
Španija je pred dvema tednoma sprejela ladjo Aquarius francoske skupine SOS Mediterranee, potem ko je prav tako nista želeli sprejeti niti Italija niti Malta. Sprejela jo je v Valencii, ki je tokrat ponovila pripravljenost sprejeti ljudi na krovu, a oblasti temu nasprotujejo.
Ladja Lifeline po najnovejših podatkih ostaja zahodno od Malte. Na njenem krovu je 239 ljudi, med njimi 14 žensk in štirje otroci, ki so jih rešili pred obalo Libije. Malta jim je zagotovila hrano in vodo, dve drugi nemški reševalni ladji pa zdravila in odeje.
Na vplutje v eno od pristanišč, ki bi jo bilo pripravljeno sprejeti, pa čaka tudi večja kontejnerska ladja Alexander Maersk. Na njenem krovu je 113 prebežnikov, ki jih je rešila južno od Italije. Lifeline upa, da bi se ladji lahko srečali, saj bi ji večja ladja lahko v primeru slabega vremena nudila nekaj zavetja. Lifeline bi na drugi strani lahko pomagala z zdravili.
Salvini: Dovolite libijskim oblastem, da opravijo svoje delo""Misija Libija, prihajamo,"" pa je na Twitterju zapisal Salvini, vodja koalicijske skrajno desne Lige, in priložil fotografijo sebe na vojaškem letalu. Salvini, prvi član nove vlade, ki je obiskal Libijo, je tuje nevladne organizacije v nedeljo neposredno pozval, naj nehajo reševati prebežnike ob severnoafriški obali. Zanje je dejal tudi, da pomagajo tihotapcem ljudi.
""Dovolite libijskim oblastem, da opravijo svoje delo ter rešijo, oskrbijo in vrnejo prebežnike v njihove države, kot to že nekaj časa počnejo. Ne pa da jih nenasitne ladje nevladnikov ovirajo in jim povzročajo težave,"" je dejal in poudaril, da italijanska pristanišča ""so in bodo zaprta za tiste, ki pomagajo tihotapcem ljudi"".
Salvini za begunske centre na jugu LibijePo poročanju avstrijske tiskovne agencije APA se je Salvini sestal z libijskim kolegom Abdulsalamom Ašurjem in predsednikom mednarodno priznane vlade Fajezom Seradžem. Napovedal je ustanovitev begunskih centrov na južni meji Libije in povečanje sredstev za razvojno pomoč. Okrepiti želi tudi sodelovanje med državama na področju varnosti.
""Libija je prijateljica Italije. Storili bomo vse, kar je v naši moči, da preprečimo nezakonito priseljevanje, obenem pa okrepili gospodarsko sodelovanje med državama,"" je dejal Salvini. Zagotovil je, da želi Italija pri zagotavljanju politične stabilnosti v Libiji igrati glavno vlogo.
Namestnik libijskega premierja Ahmed Majtik je v intervjuju za italijanski časnik La Repubblica izrazil upanje na dobro sodelovanje z italijanskimi oblastmi. ""Sodelovanje med Italijo in Libijo je ključno,"" je poudaril in prihode prebežnikov označil kot ""glavno težavo"" za Libijo.
""Evropa mora razmisliti o ukrepih za ustavitev prebežnikov""""Tihotapci, ki vozijo migrante v Italijo, so za nas nevarne kriminalne skupine, ki Libiji preprečujejo, da bi naredila korak naprej pri zahtevni normalizaciji. Celotna Evropa mora razmisliti o strukturnih ukrepih v afriških državah, ki bi ustavili migrante,"" je dejal Majtik.
Libijska obalna straža je v nedeljo v treh ločenih operacijah z ladij rešila skupno 948 prebežnikov. Skupno je od srede rešila ali pomagala rešiti 2.000 prebežnikov, za kar se jim je ""kot minister in kot oče"" zahvalil tudi Salvini.
"
http://www.rtvslo.si/svet/afrika/alzirija-izgnala-in-v-sahari-zapustila-vec-kot-13-000-prebeznikov/458989,prebežniki,"
					25. junij 2018 ob 13:31
					Alžir - MMC RTV SLO","
B. V.
",Alžirija izgnala in v Sahari zapustila več kot 13.000 prebežnikov,"Alžirija je v zadnjih 14 mesecih izgnala in v saharski puščavi zapustila več kot 13.000 ljudi, vključno z nosečnicami in otroki. Brez vode in hrane jih silijo, da državo zapustijo čez puščavo. Številni poti nazaj ne preživijo.
Al Džazira navaja Associated Press (AP), ki je govoril z več kot 25 preživelimi prebežniki. Večina se jih napoti v Niger, če imajo srečo, pa prispejo v obmejno vasico Asamaka. Drugi preživeli več dni tavajo po puščavi, preden jih najdejo reševalci ZN-a. Številni prebežniki pa v puščavi umrejo, njihovo število ni znano.
""Ženske in moški so ležali mrtvi. Drugi so se izgubili v puščavi, ker niso poznali poti,"" je dejala Janet Kamara, ki je bila med prečkanjem puščave noseča. ""Vsi so bili prepuščeni sami sebi,"" je dejala Liberijka, ki je na poti izgubila svojega sina.
Alžirija je množične izgone prebežnikov okrepila od oktobra 2017, ko je EU obnovil svoje pritiske na severnoafriške države, naj ne prepuščajo prebežnikov, ki potujejo proti severu proti Evrope prek Sredozemskega morja ali želijo vstopiti na ozemlje EU-ja s prečkanjem ograje španskih eksklav Ceuta in Melilla.
AP je govoril s prebežniki, ki so dejali, da so jih po več sto naenkrat spravili v tovornjake in jih odpeljali v puščavo ter jim pokazali, v kateri smeri je Niger. Nato so jih, včasih tudi z uperjenimi puškami, prisilili, da tja hodijo. V puščavi jih alžirske sile pustijo brez telefonov in denarja, pravijo preživeli. Ameriška tiskovna agencija je pričevanja preživelih potrdila z videoposnetki, ki jih je pridobivala več mesecev.
Liberijec Ju Dennis je svoj izgon snemal s skritim telefonom. Posnetek kaže ljudi, ki so stisnjeni na tleh tovornjaka, kako se zaman skušajo zaščititi pred žgočim soncem in skriti pred vojaki.
Tiskovna predstavnica EU-ja, ki jo navaja Al Džazira, je dejala, da se EU zaveda, kaj Alžirija dela, a da ""suverene države"" lahko izganjajo migrante in begunce, dokler to počnejo v skladu z mednarodnim pravom. Alžirija je sicer med letoma 2014 in 2017 prejela okoli 111 milijonov evrov pomoči od EU-ja, ni pa prejela evropskih sredstev, namenjenih za pomoč na področju migracij in prihoda beguncev.
Alžirija izgonov ne komentiraAlžirija sicer ne objavlja številk glede neprostovoljnih izgonov. A od maja 2017, odkar Mednarodna organizacija za migracije (IOM) spremlja te podatke, je število ljudi, ki so v Niger odšli peš, vse večje. Aprila letos jih je bilo 2.888.
Po podatkih IOM-a je to pot preživelo skupaj 11.276 ljudi. Dodatnih 2.500 jih je bilo prisiljenih na podobno pot v sosednji Mali, pri čemer ni znano število ljudi, ki poti niso preživeli.
Alžirske oblasti dogajanja ne želijo komentirati. V preteklosti pa je Alžirija zavrnila kritike, da krši pravice ljudi s tem, da jih pušča v puščavi.
IOM medtem ocenjuje, da v Sahari umre dvakrat toliko ljudi kot v Sredozemskem morju. Od leta 2014 naj bi jih v puščavi tako umrlo več kot 30.000.
"
http://www.rtvslo.si/slovenija/vaja-proborders-avstrija-bo-preverila-sposobnost-varovanja-meje-s-slovenijo/458978,prebežniki,"
					25. junij 2018 ob 11:49
					Šentilj - MMC RTV SLO, STA","
Al. Ma.
",Vaja ProBorders: Avstrija bo preverila sposobnost varovanja meje s Slovenijo,"Avstrija v torek načrtuje vajo varovanja meje v Špilju, na kateri bo po napovedih sodelovalo več sto policistov in vojakov. Slovenske oblasti menijo, da Avstrija s tem pretirava. 
Ministra za notranje zadeve in obrambo Herbert Kickl in Mario Kunasek bosta v živo preverila, ali je njihova nova enota za varovanje meje Puma pripravljena, da obvlada morebiten nov naval prebežnikov na avstrijsko mejo. Vaja, naslovljena ProBorders, je bila sprva načrtovana za 25. junij, ko Slovenija praznuje dan državnosti, a so jo nato po protestih iz Ljubljane preložili za en dan.
Slovenija: Avstrija pretiravaTudi sicer slovenske oblasti menijo, da Avstrija s takšnimi aktivnostmi pretirava. Notranja ministrica Vesna Györkös Žnidar je pred dnevi v pismu Kicklu izrazila nasprotovanje vaji tako zaradi dejstva, da naj bi del te vaje potekal na slovenskem ozemlju kot tudi, ker bi imel ta ""prikaz množičnega prihoda nezakonitih migrantov s slovenske strani na avstrijsko neizogibno zelo negativen učinek v Sloveniji, verjetno pa tudi v Avstriji"". Po njenih ocenah vaja ""ne bo v ničemer prispevala k dobrim odnosom med našima državama ali k skupnim prizadevanjem za obvladovanje migrantske situacije v regiji"".
Ministrica je poudarila, da Slovenija uspešno in učinkovito brani zunanjo schengensko mejo in si prizadeva, da se prebežniški val iz let 2015 in 2016 ne bi ponovil. Dokaz tega je tudi dejstvo, da so avstrijski organi Sloveniji letos vrnili 13 oseb, lani v celem letu pa 39, je še poudarila ministrica v pismu avstrijskemu kolegu.
Puma: Nova enota za varovanje mejeNa vaji v neposredni bližini avstrijsko-slovenskega mejnega prehoda Šentilj, kjer so avstrijske oblasti v času prebežniškega vala pred tremi leti postavile obsežen ograjni in registracijski sistem, bodo po napovedih prikazali, kako ustaviti večjo skupino beguncev in migrantov. Sodelovala naj bi tudi nova enota za varovanje meje, imenovana Puma, ki jo sestavlja 600 pripadnikov varnostnih sil.
Enota naj bi bila v celoti vzpostavljena šele septembra, tokrat naj bi preverili njeno pripravljenost za ukrepanje. V načrtu je, da bo v vsaki zvezni deželi ena skupina te enote, katere pripadniki se bodo po potrebi v 24 urah lahko zbrali na enem mestu.
Po besedah ministra Kickla so na vajo povabili policiste vseh avstrijskih dežel, da bi pokazali odločenost Dunaja, da v Avstriji ne bodo dopustili novega begunskega vala. ""Kar se je dogajalo leta 2015, se ne sme ponoviti,"" je ob napovedi vaje dodal Kunasek.
Prisoten bo predstavnik slovenske policijePo napovedih Kickla so na vajo povabili tudi mednarodne strokovne opazovalce. Kot so povedali na Policijski upravi Maribor, bo na vaji predvidoma prisoten predstavnik slovenske policije, a zgolj kot opazovalec.
Podobno – z medijsko močno podprtim prikazom vaje soočanja avstrijske vojske in policije s prebežniki, po vnaprej določenem scenariju s pravo opremo in igralci, ki so upodabljali prebežnike – je Avstrija ravnala že 16. februarja 2016. To je bil čas, ko so se čez mejni prehod Šentilj dejansko valile množice beguncev in migrantov, danes pa je položaj popolnoma drugačen.
Z zaprtjem t. i. balkanske poti se je namreč množični val prebežnikov čez slovensko ozemlje v Avstrijo ustavil. Slovenija je begunske šotore na svoji strani meje pospravila, avstrijski pa, če še stojijo, že dlje časa samevajo.
Avstrija se zavzema zaščito zunanjih mejaV Avstriji se je nato zamenjala vlada. Takratno notranjo ministrico Johanno Mikl-Leitner (ÖVP) je zamenjal Kickl (FPÖ), obrambnega ministra Hansa Petra Doskozila (SPÖ) pa Kunasek (FPÖ). Nova, bolj desno usmerjena vlada, ki jo poleg svobodnjakov (FPÖ) sestavlja še ljudska stranka (ÖVP), je že takoj ob nastopu mandata konec lanskega leta napovedala ustavitev nezakonitih migracij in pospešitev azilnega postopka.
Država, ki bo 1. julija prevzela polletno predsedovanje Evropski uniji, poudarja, da je treba krepiti zaščito zunanje meje Evropske, po notranjepolitičnem sporu v Nemčiji glede migracij pa kancler Sebastian Kurz ne izključuje niti morebitne zaostritve nadzora na notranjih mejah.
Avstrija je sicer aprila še za pol leta podaljšala nadzor na mejah z Madžarsko in Slovenijo, ki je po novem v veljavi do 11. novembra 2018, pa čeprav bi morala biti ta možnost v skladu s schengenskimi pravili le izjema.
Letos več nezakonitih vstopov v SlovenijoSlovenija je del schengenskega prostora, v katerem velja prost pretok ljudi in blaga, že več kot deset let in kot takšna varuje skupno zunanjo mejo schengenskega prostora, saj Hrvaška še ni v tej povezavi. Zaradi tega je Slovenija tudi vse bolj priljubljena končna destinacija nezakonitih migrantov.
Slovenski policisti so po uradnih podatkih letos do konca maja obravnavali nekaj več kot 2.400 nezakonitih prehodov državne meje, kar je več kot štirikrat več kot v enakem obdobju lani, ko jih je bilo 570. Letos so bili najpogosteje obravnavani državljani Pakistana, Alžirije in Sirije.
"
http://www.rtvslo.si/svet/evropa/merkel-prebezniki-se-ne-morejo-odlocati-kje-bodo-zaprosili-za-azil/458933,prebežniki,"
					24. junij 2018 ob 15:56,zadnji poseg: 24. junij 2018 ob 21:03
					Bruselj - MMC RTV SLO, STA, Reuters","
J. R.
","Merkel: ""Prebežniki se ne morejo odločati, kje bodo zaprosili za azil""","Evropski voditelji so se na izrednem vrhu o migracijah v Bruslju strinjali, da mora Unija zmanjšati nezakonite migracije, zaščititi zunanje meje in da so vse države odgovorne za vse vidike migrantskega vprašanja, je sporočila nemška kanclerka Angela Merkel. 
Italija je po napovedih o koncu sprejemanja prebežnikov in zavračanju vstopa ladjam v svoja pristanišča v središču krize evropske migracijske politike. Na vrhu je predstavila več predlogov, premier Giuseppe Conte pa je sporočil, da je zelo zadovoljen s srečanjem in da so debato usmerili v pravo smer.
Conte se je na srečanju zavzel za prebežniške centre v več evropskih državah, ne le v Španiji in Italiji. Meni tudi, da bi se sekundarne migracije morale reševati z dvostranskimi dogovori med najbolj zaželenimi ciljnimi državami prebežnikov.
Conte je bil znova kritičen do dublinske uredbe, po kateri morajo prosilci za azil vložiti prošnjo v prvi članici EU-ja, v kateri vstopijo v povezavo. Unijo je pozval, naj postavi obvezujoče kvote sprejemanja prebežnikov za vse članice. Po mnenju Conteja je pod vprašajem tudi prihodnost potovanja brez potnih listov po območju schengena za državljane EU-ja.
Macron za sodelovanje z državami zunaj EU-jaFrancoski predsednik Emmanuel Macron je poudaril, da se je Evropska unija zaradi migracij znašla v politični krizi. Treba je zmanjšati prihode prebežnikov, meni Macron, a hkrati poziva k spoštovanju človekovih pravic. Zato je po njegovem mnenju treba najti vseevropsko rešitev na ravni vseh 28 članic ali pa vsaj tistih, ki so pripravljene sodelovati. 
Zavzel se je za okrepitev financiranja zaščite zunanjih meja EU-ja in sodelovanje s tretjimi državami zunaj EU-ja pri zaustavljanju toka prebežnikov.
Merkel: ""Držav vstopa ne moremo pustiti samih""Nemška kanclerka Angela Merkel, ki se ji v domovini maje koalicija zaradi spora z notranjim ministrom Horstom Seehoferjem, ta si prizadeva sekundarne prebežnike zavračati na nemški meji, je po srečanju predstavila možnost rešitve azilnega spora na evropski ravni. 
Voditelji držav EU-ja so se po besedah Merklove strinjali, da bi morala Unija zmanjšati nezakonite migracije, zaščititi zunanje meje in da so vse države odgovorne za vse vidike migrantskega vprašanja. ""Držav vstopa ne moremo pustiti samih, saj bi to pomenilo, da morajo tudi vse težave reševati same,"" je dejala, a hkrati posvarila, da prebežniki ne morejo prosto izbirati, katera država EU-ja naj obravnava njihovo prošnjo za azil.
Iz Slovenije se srečanja udeležuje premier Miro Cerar, ki opravlja tekoče posle. Za Slovenijo je po njegovih besedah izjemno pomembno, da se krepi nadzor na zunanjih mejah EU-ja in vzdržuje dobro sodelovanje s t. i. tretjimi državami, od koder prihajajo prebežniki v Evropo. ""Slovenija se zavzema za prenovo azilnega sistema, a na način, ki bo pripeljal do večje učinkovitosti in solidarnosti,"" je dodal.
Na vrhu 16 voditeljev evropskih državVrha, ki ga gosti predsednik Evropske komisije Jean-Claude Juncker, naj bi se udeležili voditelji 16 članic EU-ja, medtem ko višegrajska četverica (Češka, Slovaška, Poljska, Madžarska) vrh bojkotira.
Tudi v Evropski komisiji, ki je pripravila osnutek izjave na štirih straneh, ki naj bi jo sprejeli udeleženci, poudarjajo, da to ne bo vrh odločitev, temveč pripravljalni in posvetovalni sestanek, ki naj bi utrl pot odločitvam na novem vrhu Unije v naslednjem tednu.
Ladji čakata pred evropskimi obalamiNevladni organizaciji Save the Children in Mission Lifeline sta medtem pozvali italijansko vlado, naj sprejme ladji Lifeline in Alexander Maersk s prebežniki, na katerih so tudi otroci.
Ladja Lifeline ostaja zahodno od Malte, ki je 239 ljudem na krovu dostavila vodo in hrano, dve drugi nemški reševalni ladji pa zdravila in odeje. Na drugi strani ima večja kontejnerska ladja Alexander Maersk danskega podjetja Maersk na krovu 113 prebežnikov, ki jih je rešila južno od Italije. Lifeline upa, da bi se ladji lahko srečali, saj bi ji večja ladja lahko v primeru slabega vremena nudila nekaj zavetja. 
Danski premier Lars Lokke Rasmussen je ob prihodu na pogovore izrazil pričakovanje, da bo ladjo Alexander Maersk vendarle sprejela Italija, saj je ladja ""ravnala po navodilih italijanske obalne straže"". ""Ne vidim druge možnosti, kot da Italija izpolni svoje obveze v skladu z mednarodnim pravom,"" je dejal Rasmussen.
Libijska obalna straža je medtem z gumijastega čolna pred svojo obalo rešila novih 97 prebežnikov, poroča nemška tiskovna agencija DPA. Med rešenimi je 26 otrok in 22 žensk. Prebežnike, vse državljane afriških držav, so prepeljali v bazo mornarice v Tripoliju.
V ločenem dogodku je libijski Rdeči polmesec sporočil, da je iz morja zahodno od Tripolija potegnil trupli dveh prebežnikov. Okoliščine njune smrti niso znane.
Pol manj prebežnikov kot laniLetos je prek Sredozemskega morja iz držav severne Afrike prispelo skoraj 41.000 ljudi, kar je sicer okoli dvakrat manj kot v enakem časovnem obdobju lani, kažejo podatki Mednarodne organizacije za migracije (IOM).
"
http://www.rtvslo.si/svet/afrika/begunci-iz-gambije-so-po-vrnitvi-v-domovino-stigmatizirani/458908,prebežniki,"
					24. junij 2018 ob 11:10,zadnji poseg: 24. junij 2018 ob 12:35
					Banjul - MMC RTV SLO, STA","
B. V.
",Begunci iz Gambije so po vrnitvi v domovino stigmatizirani,"Številne Gambijce so iz Evrope po lanskem koncu diktature v domovini izgnali nazaj, češ da ni več razlogov za njihov begunski status. Ob vrnitvi pa so nekdanji begunci podvrženi stigmatizaciji, pogosto jih obravnavajo kot kriminalce.
Takšen je primer 22-letnega Dama Ndowa, ki je tri leta živel v Nemčiji, tam delal in se izšolal za negovalca v domu za starejše občane. Pristojni organi so se nato nenadoma odločili za njegov izgon. Zdaj skupaj z materjo in še šestimi družinskimi člani živi v manjši hiši v gambijskem glavnem mestu Banjul.
Po poročanju spletnega portala Deutsche Welle gre za primer najslabšega scenarija, ko dobro integrirani priseljenec z možnostmi za delo v Nemčiji brez vsega in kakršne koli pomoči ponovno pristane v Gambiji.
22-letnik se po vrnitvi sramuje, da mu je spodletelo pri uresničitvi svojih lastnih pričakovanj.
""Gambijska vlada je objavila, da je vsak, ki ga izženejo, kriminalec, a v Nemčiji nisem imel nobenih težav. V treh letih nisem storil nobenega prestopka. Delal sem, bil doma, nekaj malega treniral in se šolal,"" je svoj dan v Nemčiji opisal Ndow, ki priznava, da mu je zdaj težko, saj je ostal brez vsega. ""Izgubil sem svoje delo v Nemčiji in pristal v Banjulu. Nihče me ne podpira,"" je opisal svoje razmere.
V Gambijo so se ljudje prisiljeni vrniti tudi iz Slovenije. Slovenske oblasti so tako maja letos med drugimi izgnale gambijskega državljana Ismaila Bobba, ki je tukaj živel kar šest let. Kot je pojasnil Miha Blažič iz Delovne skupine za azil, je Bobb ob prihodu v Slovenijo zaprosil za azil, ki pa mu ni bil odobren, od takrat pa je v Sloveniji bival na podlagi veljavne odločbe o dovolitvi začasnega zadrževanja, ki je po poročanju Večera veljala do oktobra.
Blažič je poudaril, da ima Bobb v Sloveniji prijatelje, da si je prizadeval zakonsko urediti bivanje v državi, a da so mu to institucije ves čas preprečevale. Kot sta sporočila Blažič in Goran Lukić iz Društva Delavska svetovalnica, pooblaščenki Gambijca pred njegovim izgonom ""ni bila vročena odločba o razveljavitvi ali kakršna koli druga informacija o načrtovani in kasneje že izvedeni deportaciji"". Na policiji so sicer sporočili, da so postopek izvedli na podlagi pravnomočnih in izvršljivih odločb.
Društvo Delavska svetovalnica in Delovna skupina za azil sta sicer varuhinjo človekovih pravic Vlasto Nussdorfer pozvala, naj pozove pristojne organe, da ji pojasnijo svoje ravnanje in jih opozori na ""nedopustnost nezakonitih ravnanj v policijskih postopkih obravnavanja tujcev, s katerimi jim je grobo poseženo v njihove človekove pravice in temeljne svoboščine"". Kot je še poročal Večer, je bilo (do sredine maja) iz Slovenije izgnanih 44 ljudi, lani pa 172.
Po vrnitvi se ljudi obravnava kot ""zgube""Gambijski aktivist Alieu Bah se dobro zaveda, v kakšnih brezizhodnih razmerah se znajdejo tisti, ki jih vrnejo v domovino. ""Vrnejo se v državo, ki jim ne ponuja nobenih priložnosti. V državo, ki je presahnila. Vrnejo se v družbo, ki jih stigmatizira in obravnava kot zgube, ker so jih izgnali iz zahodnega sveta, ki ga tukaj tako zelo slavijo.""
Gambijski minister za mladino Henry Gomez na to odgovarja, da država nima veliko moči, da bi kaj naredila za tovrstne primere. ""Lahko pa vam zagotovim, da je vsak, ki je prišel k meni v pisarno, dobil kaj delati. Nobenega nismo ignorirali,"" je dejal. Na vprašanja, ali mora vsak, ki želi v Gambiji delati, osebno srečati ministra, je odgovoril, da ne more podpreti vsakogar na ulici, a ga lahko posluša, poskuša razumeti njegove težave in z njim sodeluje, ko pride v njegovo pisarno.
A samo poslušanje takim, kot je Ndow, ne pomaga. Ničesar nimajo pokazati na račun časa, ki so ga preživeli v Evropi, doma pa nimajo ničesar pričakovati, še navaja Deutsche Welle.
""Prostovoljne"" vrnitve iz LibijeMedtem se iz Libije ""prostovoljno"" vračajo gambijski prebežniki. Številni povratniki so dejali, da se niso hoteli vrniti, a da po tem, ko so bili v Libiji pretepeni in zlorabljeni ter so stradali, druge možnosti niso imeli. V začetku leta smo tako poročali, da je bilo lani iz Libije, večinoma iz tamkajšnjih zaporov, v Gambijo prepeljanih skoraj 2.500 gambijskih prebežnikov, ki so želeli priti v Evropo. Zdaj jih Gambija sprejema nejevoljno.
""Nismo pripravljeni sprejeti vseh teh ljudi,"" je dejal Bulli Dibba, sekretar na notranjem ministrstvu. Kot je dejal, so ""zelo zaskrbljeni za domačo varnost"". Po njegovih besedah se država že tako ali tako spopada z brezposelnostjo. ""Če bodo ljudje še naprej prihajali – kaj bomo storili z njimi?"" sprašuje.
Gambijci so v zadnjih letih predstavljali okoli pet odstotkov vseh prispelih prebežnikov v Italijo. Gambija je tako država z največjim številom izseljencev na število državljanov, ki so prispeli v Evropo.
Samostojna od leta 1965Nekdanja britanska kolonija Gambija je samostojna od leta 1965 in je pretežno muslimanska država. Je najmanjša afriška kopenska država. Na kopnem jo s treh strani obkroža Senegal, na zahodni strani ima 80 kilometrov dolgo atlantsko obalo. Britanski kolonizatorji so gambijske meje določili tako, da so po istoimenski reki Gambiji pluli v notranjost in mejo s Senegalom določili z dometom topovskih granat.
"
http://www.rtvslo.si/svet/evropa/macron-za-financne-sankcije-proti-drzavam-ki-zavracajo-prebeznike/458887,prebežniki,"
					23. junij 2018 ob 20:30,zadnji poseg: 23. junij 2018 ob 20:36
					Pariz,Bruselj,Rim - MMC RTV SLO, Televizija Slovenija, STA","
J. R.
","Macron za finančne sankcije proti državam, ki zavračajo prebežnike","Voditelja Francije in Španije, Emmanuel Macron in Pedro Sanchez, sta se dan pred evropskim vrhom o migracijah zavzela za finančne sankcije državam, ki zavračajo prebežnike.
Begunska situacija je v zadnjem času močno razburkala evropsko politično ozračje, pa čeprav je prebežnikov, ki so iz severnoafriških držav preko Sredozemskega morja prišli v Evropo, skoraj polovico manj kot v enakem obdobju lani.
Nova italijanska vlada in njen notranji minister Matteo Salvini odločno zavračata prihode novih ladij, s čimer se je Italija že zapletla v diplomatska nesoglasja s Francijo in Malto. Migracije so tudi v središču nemške politike, kjer se koalicija kanclerke Angele Merkel maje pod težo spora z notranjim ministrom Horstom Seehoferjem, ki namerava na meji zavračati prebežnike.
Zaradi vse bolj napete situacije je predsednik Evropske komisije Jean-Claude Juncker za nedeljo sklical neformalno delovno srečanje skupine evropskih voditeljev, na katerem se bo 16 evropskih voditeljev osredotočalo na vprašanje, kako sočasno preprečiti zaprtje nemških meja in razpad tamkajšnje koalicije, podebatirali pa bodo tudi o ideji ustanovitve azilnih centrov na obalah izven meja Evropske unije.
Za morebitno takšno lokacijo se že nekaj časa omenja Albanija, Evropska unija pa se z Združenimi narodi in Mednarodno organizacijo za migracije (IOM) celo pogovarja o načrtu za izkrcavanje v severni Afriki.
Naloga Cerarja preprečiti škodljive dogovoreNa mizi bodo tudi možni bilateralni in multilateralni dogovori. Naloga slovenskega premierja Mira Cerarja, ki opravlja tekoče posle, bo na srečanju preprečiti oblikovanje dogovorov, ki bi škodovali slovenskim interesom. Med njimi sta denimo zapiranje meja ali vračanje prosilcev za azil v Slovenijo, čeprav so tja prišli iz drugih članic, iz Bruslja za Televizijo Slovenija poroča Erika Štular. Dublinska uredba namreč predvideva vračanje prosilcev za azil v državo prve registracije v EU-ju.
Bruseljsko srečanje je bilo sprva zasnovano kot posvet najbolj zaželenih ciljnih držav (Nemčije in Francije) ter držav na zunanji meji EU-ja (Italije, Grčije, Španije, Malte) ter bolgarskega in avstrijskega predsedstva Uniji, a se je po nizu zapletov število udeležencev povečalo na vsaj 16. Na drugi strani države višegrajske četverice - Slovaška, Češka, Madžarska in Poljska - ki so tudi sprejele najmanj prebežnikov v okviru premestitvenih kvot in najtesneje zaprle svoje meje, vrh bojkotirajo.
Merklova za sklepanje večstranskih dogovorovNemška kanclerka je doma stisnjena v kot. Če ne najde boljše rešitve za zmanjšanje števila prosilcev za azil, ji grozi ali uvedba nadzora na nemških mejah - kar zahteva notranji minister Seehofer, ali pa razpad koalicije, kar je oboje slabo tudi za EU. Zaradi zapletov s prebežniškimi kvotami celo Merklova priznava, da celovit evropski dogovor ni mogoč. ""Cilj dogovora je, da ugotovimo, ali bi dvostranski, trostranski ali večstranski dogovori lahko bolje reševali določene težave,"" napoveduje Merklova.
Italija vztraja, da ne bo več sprejemala prebežnikov""Moja naloga je zavarovati meje te prelepe dežele, ki ne more postati begunsko taborišče,"" pa vztrajno ponavlja italijanski notranji minister Salvini. Italija je pred kratkim že zavrnila priplutje humanitarne ladje Aquarius z več kot 600 prebežniki na krovu - odgovornost zanjo je na koncu prevzela Španija - trenutno pa se italijanske oblasti z malteškimi prepirajo o odgovornosti za ladjo Lifeline, na kateri medtem prebežniki bolehajo.
Francoski predsednik Macron je že večkrat ostro obsodil ravnanje italijanskih oblasti, ki pa so mu vrnile s podobno mero. ""Ne moremo imeti držav, ki imajo velikanske koristi od evropske solidarnosti, ko pa gre za prebežnike, si lastijo pravico do nacionalnega egoizma,"" je znova ošvrknil Italijo.
Francija in Španija za sankcije in zaprte centreMacron in Sanchez sta se tik pred vrhom skupaj zavzela za finančno sankcioniranje evropskih držav, ki nasprotujejo sprejemanju prebežnikov, prav tako sta podprla vzpostavitev zaprtih sprejemnih centrov za prebežnike na obalah Evropske unije in ne izven nje. Po Macronovih besedah gre za drugačno in komplementarno rešitev ""krize, ki deli Evropo"". Trenutno nekaj tovrstnih zaprtih centrov v Grčiji in Italiji deluje pod vodstvom Visokega komisariata ZN-a za begunce (UNHCR).
Italija letos sprejela manj prebežnikov kot laniV počasi iztekajoči se prvi polovici letošnjega leta je po navedbah IOM-a na evropske obale Sredozemskega morja prispelo skoraj 40.944 ljudi, 960 pa je mrtvih oziroma pogrešanih. Največ ljudi - 16.228 - je prispelo v Italijo. Na obale Španije je prispelo 12.155 ljudi, na obale Grčije pa 12.514. Na Ciper je priplulo 47 ljudi.
Tako Španija kot Grčija sta letos sprejeli več prebežnikov kot lani, ko je v Španijo prišlo 4.161, v Grčijo pa 8.323 ljudi. Na drugi strani je lani v Italijo prišlo 71.918 ljudi, skoraj petkrat več kot letos.
"
http://www.rtvslo.si/svet/evropa/malta-italiji-sporoca-da-ne-bo-prevzela-odgovornosti-za-resevalno-ladjo-lifeline/458846,prebežniki,"
					23. junij 2018 ob 12:04,zadnji poseg: 23. junij 2018 ob 17:40
					Valetta,Rim - MMC RTV SLO, STA","
B. V., J. R.
","Malta Italiji sporoča, da ne bo prevzela odgovornosti za reševalno ladjo Lifeline","Malteška vlada je v petek zvečer Italiji sporočila, da ne bo prevzela odgovornosti za reševalno ladjo Lifeline, ki je z več kot 200 prebežniki obtičala v Sredozemskem morju.
Malteški premier Joseph Muscat je nato sporočil, da bodo ladjo oskrbeli s hrano in drugimi potrebščinami. Sprva je celo dejal, da bodo z ladje prevzeli bolnega prebežnika, a si je kasneje premislil, saj naj ""medicinska evakuacija"" ne bi bila potrebna.
Italijanski notrani minister Matteo Salvini je medtem na Facebooku ponovil svoje stališče, da v italijanska pristanišča ne bo več dovolil zasebnim reševalnim ladjam. ""Te ladje lahko pozabijo, da bodo dosegle Italijo. Prekiniti želim posle tihotapcev in mafijcev,"" je zapisal.
Italija sicer že drugič v dveh tednih zavrača vplutje ladje z rešenimi ljudmi, ki je zdaj obtičala sredi morja, poroča nemška tiskovna agencija DPA.
Kot je pojasnil tiskovni predstavnik malteške vlade, Malta ni koordinirala reševanja, niti ni zanj pristojna. Dodal je, da je reševalna akcija potekala med Libijo in italijanskim otokom Lampeduso. Ob tem so italijanskemu prometnemu ministru Danilu Tonanelliju očitali neodgovornost.
Tonanelli je medtem Malti po poročanju avstrijske tiskovne agencije APA očital nečloveškost, ker ne želi pomagati reševalni ladji, ki je Italija ne želi sprejeti.
Ladja Lifeline, ki jo vodi nemška humanitarna organizacija Mission Lifeline, je v četrtek po lastnih navedbah v mednarodnih vodah rešila 226 prebežnikov. Italijanski notranji minister Salvini, vodja skrajno desne Lige, pa ji v petek ni dovolil vplutja v italijansko pristanišče, češ da bi to morala dovoliti Malta, saj naj bi bila ladja takrat v malteških vodah.
Ob tem je malteški notranji minister Michael Farrugia v petek Salviniju očital, da naj se pozanima o dejstvih in da Malta ni odgovorna za ladjo.
Pred Lifelinom vplutje prepovedano AquariusuPodobna zgodba se je prejšnji teden pripetila ladji Aquarius, ki ji Salvini prav tako ni dovolil vplutja, po nekaj ostrih izmenjavah besed med Rimom in Valetto pa je več sto rešenim ljudem svoja vrata odprla Španija.
Medtem je španska ministrica za izobraževanje Isabel Celaá v petek v izjavi sporočila, da je bil španski zunanji minister Josep Borrell v stiku z Malto, ki ji je ponudil pomoč glede ladje, ki jo je Italija zavrnila. Minister pa se je o tem pogovoril tudi z italijanskimi oblastmi, je še sporočila španska ministrica.
Nova italijanska vlada je zavzela precej ostrejši odnos do prebežnikov in reševalnih ladij. Italija je sicer pogosto najbližji pristan za prebežnike, ki jih mednarodne reševalne ladje rešijo v Sredozemskem morju.
V zadnjih dneh rešenih več kot 700 prebežnikovV Sredozemskem morju so v več ločenih reševalnih akcijah te dni skupno rešili več kot 700 prebežnikov. Na območju Španije so v treh reševalnih akcijah pred obalo rešili 418 prebežnikov, od tega so v največji akciji v bližini Gibraltarja rešili kar 262 ljudi, ki so pluli na 15 čolnih. Reševalni akciji sta potekali še pred Kanarskimi otoki in na poti med Marokom in Španijo.
Tanker danskega logističnega podjetja Maersk je v petek prestregel klic na pomoč in pred obalo južne Italije na krov potegnil 113 prebežnikov, so sporočili iz podjetja. Ladja je trenutno zasidrana pred Sicilijo in čaka na nadaljnja navodila italijanskega koordinacijskega centra za pomorska reševanja. 
Pred obalo Libije pa je libijska mornarica z dveh čolnov rešila skoraj 200 prebežnikov, ki so bili na poti v Evropo. V reševalni akciji so našli tudi pet trupel. 
Porast prečkanj morja zaradi lepega vremenaOd srede so sicer pred obalo Libije prestregli že približno 900 ljudi, ki so se podali na nevarno pot čez Sredozemsko morje v Evropo. Kot so še sporočili iz mornarice, so zaradi lepega vremena zaznali porast prečkanj. Rešene ljudi ob obalah Libije vrnejo v državo, kjer jih pred vrnitvijo v domovine zadržujejo v centrih.
"
http://www.rtvslo.si/evropska-unija/albanija-centri-za-prebeznike-v-zameno-za-hitrejse-priblizevanje-eu-ju/458769,prebežniki,"
					22. junij 2018 ob 12:29
					Berlin/Tirana - MMC RTV SLO","
A. P. J.
",Albanija: Centri za prebežnike v zameno za hitrejše približevanje EU-ju?,"Albanija naj bi bila pripravljena odpreti sprejemne centre za prebežnike, ki želijo znotraj Evropske unije zaprositi za azil. Nagrajena bi bila s hitrejšim približevanjem Uniji, obenem pa bi s tem dogovorom pomagala na oblasti ostati nemški kanclerki Angeli Merkel.
Tirana naj bi se strinjala, da vzpostavi centre za obravnavo prebežnikov zunaj EU-ja. Ti centri, ki jih v Bruslju imenujejo ""regionalne platforme ali sheme za izkrcanje"", naj bi zagotovili hitro obravnavo prebežnikov ter ločitev ekonomskih prebežnikov od tistih, ki potrebujejo mednarodno zaščito, kar naj bi ljudi odvrnilo od nevarnih potovanj. V Evropski komisiji so nedavno potrdili, da preučujejo možnost sodelovanja s severnoafriškimi državami, kot sta Tunizija in Libija, a za zdaj nobena ni potrdila, da je pripravljena gostiti prebežnike.
Pri tej zamisli gre v osnovi za to, da bi ladje, ki v Sredozemskem morju rešijo prebežnike, te ljudi namesto v države EU-ja pripeljale v centre v tretjih državah, kjer bi imeli nastanitev, oskrbo in hrano ter pravico do ustrezne obravnave. Upravljali bi jih v sodelovanju z uradom ZN-a za begunce (UNCHR) in Mednarodno organizacijo za migracije (IOM). S tem naj bi EU odstranil glavno vabo in razbil poslovni model tihotapcev s prebežniki. Diplomatski viri ob tem poudarjajo, da to nikakor ne bi bila rešitev po vzoru spornih avstralskih centrov na otokih Nauru in Manus v Papui - Novi Gvineji, saj so prebežniki tja napoteni trajno.
V Draču dovolj zmogljivostiKot poroča Deutsche Welle, v prid temu, da bi lahko Albanija gostila omenjene centre, govori dejstvo, da država leži na balkanski prebežniški poti in v bližini Sredozemskega morja, prek katerega v Evropo prihaja največ ljudi. Pristanišče Drač ima na voljo dovolj zmogljivosti za popis ljudi in nastanitev večjega števila posameznikov.
A država ima z gledišča Bruslja tudi več pomanjkljivosti, saj ni članica povezave, kar pomeni, da zanjo ne veljajo schengenska pravila. Poleg tega Albanija ni podpisnica dublinskega dogovora, s katerim je EU postavil pravila obravnave ljudi v azilnih postopkih. Država pa je članica zveze Nato, gosti tudi Natov protiteroristični center. Portal še navaja, da je Albanija na severu zelo gorata, kar predstavlja naravno oviro na poti do Evropske unije.
V njen prid govori tudi dejstvo, da ima z nameščanjem in skrbjo za begunce veliko izkušenj, saj se je med spopadi na Kosovu na njeno območje zateklo okoli milijon ljudi. Poleg tega je leta 2015, ko se je begunska kriza razmahnila, močno povečala infrastrukturo za sprejem prebežnikov, a ti centri danes večinoma samevajo. Trenutno je v državi nekaj tisoč prosilcev za azil.
Xhafaj v četrtek v BerlinuNeven Crvenković, predstavnik UNHCR-ja za jugovzhodno Evropo, je za DW potrdil, da je Albanija od leta 2017 podvojila svoje zmožnosti za sprejem in obravnavo prebežnikov. Poleg tega si močno želi približevanja Evropski uniji, zato že izpolnjuje nekatere humanitarna merila EU-ja. Albanski notranji minister Fatmir Xhafaj se trenutno mudi na evropski turneji, v četrtek se je ustavil tudi v Berlinu.
Od dogovora z Albanijo bi lahko imela največ koristi prav nemška kanclerka Angela Merkel, saj bavarska Krščansko-socialna unija (CSU), sestra njene Krščansko-demokratske unije (CDU), grozi z enostranskimi ukrepi, če ne bo evropske rešitve, ki bi preprečila drugotne migracije. Ker dogovora o evropski azilni reformi ni na vidiku zaradi spornih begunskih kvot, od katerih nekatere članice z zunanjo mejo ne odstopajo, medtem ko so za višegrajsko četverico in Avstrijo nesprejemljive, si Merklova prizadeva doseči dvostranske oziroma večstranske dogovore z državami z zunanjo mejo, zlasti Italijo in Grčijo.
Nemški notranji minister Horst Seehofer je nedavno potrdil, da podpira idejo sprejemnih centrov zunaj EU-ja.
"
http://www.rtvslo.si/svet/evropa/salvini-italija-ne-more-sprejeti-niti-enega-cloveka-vec/458749,prebežniki,"
					22. junij 2018 ob 10:40,zadnji poseg: 22. junij 2018 ob 21:47
					Rim - MMC RTV SLO, STA, Reuters","
A. P. J., J. R.
","Salvini: ""Italija ne more sprejeti niti enega človeka več""","Italijanski notranji minister Matteo Salvini pod vprašaj postavlja enotnost Evrope, ki je po njegovih besedah osamila Italijo na področju migracij. 
""V enem letu bo odločeno, ali bo še obstajala enotna Evropa ali ne,"" je za nemški Der Spiegel povedal vodja do tujcev sovražne stranke Liga. V prihajajočih pogovorih o evropskem proračunu in pred parlamentarnimi volitvami v Evropski parlament prihodnje leto bo znano, ""ali je vse skupaj postalo nesmiselno"". 
Nova italijanska vlada druge članice Evropske unije obtožuje, da so Italijo pri spoprijemanju z migracijami pustile samo. Salvini je ob tem poudaril, da Italija ""ne more sprejeti niti enega človeka več"". ""Nasprotno, nekaj bi jih radi poslali drugam,"" je povedal.
Na vprašanje, ali bi lahko njegovo stališče prispevalo k odstavitvi nemške kanclerke Angele Merkel, ki je pod pritiskom očitkov v povezavi z migracijsko politiko s strani notranjega ministra Horsta Seehoferja, je odgovoril, da se stališča Berlina in Rima močno razlikujejo tudi na drugih področjih. Med drugim je navedel ekonomsko politiko EU-ja in velik nemški trgovinski presežek.
Tiskovni predstavnik francoske vlade Benjamin Griveaux je medtem posvaril pred razpadom Evrope. ""Če Evropa ne bo dosegla dogovora o delu pri skupnem migracijskem načrtu, se bojim, da bo dokončno razpadla,"" je povedal po poročanju nemške tiskovne agencije DPA.
Zaradi poglabljanja spora med državami glede ravnanja s prebežniki se je oglasil tudi evropski komisar Günther Öttinger in dejal: ""Vsa Evropa mora pokazati solidarnost z državami, ki so najbolj obremenjene s prebežniki – z Grčijo, Malto, Ciprom, Bolgarijo, Italijo in Španijo. Treba jih je razbremeniti in prevzeti del stroškov in organizacije."" 
Borisov: V Evropo samo bežeči pred državljanskimi vojnamiBolgarski premier Bojko Borisov se je medtem v bolgarskem parlamentu zavzel za ""takojšnje zaprtje zunanjih meja EU-ja"". Dejal je še, da se bo v Bruslju zavzel, da bi v EU spuščali samo ljudi, ki dejansko bežijo pred državljanskimi vojnami. ""Gre za državljanske vojne, ki smo jih kot zahodni svet, hote ali nehote, povzročili sami,"" je dejal. EU mora poleg tega po besedah bolgarskega premierja vzpostaviti in financirati sprejemne centre za begunce izven Unije, denimo v Libiji, Jordaniji ali Turčiji.
Češki premier Andrej Babiš je medtem zagrozil, da bo tudi njegova država na mejah zavračala prebežnike, če bosta to počeli Nemčija in Avstrija. ""V tem primeru bo češke mejne prehode nadzorovala policija, imamo pa tudi zasilni načrt, v skladu s katerim bomo na mejo poslali tudi carinike in vojake,"" je pojasnil.
Juncker sklical izredni vrhZaradi vse bolj napetih odnosov v EU-ju, čeprav je prebežnikov sicer manj kot lani, je predsednik Evropske komisije Jean-Claude Juncker za nedeljo sklical mali vrh o migracijah, na katerem pa naj bi se pogovarjali predvsem o krizi v Nemčiji.
Kot je sporočila Mednarodna organizacija za migracije (IOM), je v Evropo prek Sredozemskega morja v prvih petih mesecih letošnjega leta prišlo 40.073 prebežnikov, kar je več kot polovica manj od enakega obdobja lani, ko je staro celino po tej poti doseglo 80.683 ljudi. Leta 2016 pa je do junija v Evropo prek Sredozemskega morja prišlo več kot 215.000 prebežnikov.
Organizacija je še sporočila, da se je letos v primerjavi s predhodnima letoma zmanjšalo tudi število smrti prebežnikov v Sredozemskem morju. Letos je do danes umrlo skupno 857 ljudi, medtem ko je v enakem obdobju lani umrlo 2.106 prebežnikov, leta 2016 pa 2.999.
Italija bo zajela ladjiOb robu dogajanja je Italija sporočila, da bo zasegla dve ladji nemških nevladnih organizacij, ki v Sredozemskem morju rešujejo prebežnike, da bi preverila njun pravni status.
Oblasti v Rimu trdijo, da ladji Lifeline in Seefuchs, ki pripadata nemški humanitarni organizaciji Mission Lifeline, nezakonito plujeta pod nizozemsko zastavo, piše BBC. Na ladji Lifeline je 226 prebežnikov, ki so jih rešili ob libijski obali. Po podatkih Združenih narodov je na istem območju v četrtek utonilo 220 prebežnikov. Organizacija je zato pozvala k ""takojšnjemu ukrepanju"".
Toninelli: ""Ravnanje Malte nehumano""Italija je medtem sporočila, da je Malta zavrnila sprejetje ladje Lifeline z več kot 200 prebežniki na krovu. Poteza malteških oblasti je absurdna in nehumana, je na Facebooku zapisal italijanski minister za transport Danilo Toninelli in objavil fotografijo elektronske pošte malteških oboroženih sil, ki trdijo, da ladja Lifeline ni v krizni situaciji, ki bi zahtevala takojšnje reševanje.
"
http://www.rtvslo.si/evropska-unija/visegrajske-skupine-zaradi-kvot-ne-bo-na-srecanju-centri-za-prebeznike-zunaj-eu-ja/458716,prebežniki,"
					21. junij 2018 ob 18:25,zadnji poseg: 21. junij 2018 ob 19:04
					Budimpešta - MMC RTV SLO, STA","
B. V.
",Višegrajske skupine zaradi kvot ne bo na srečanju. Centri za prebežnike zunaj EU-ja?,"Države višegrajske skupine, Poljska, Češka, Madžarska in Slovaška, bodo bojkotirale mali vrh Evropske unije o migracijah, ki so ga označile za nesprejemljivega. EU medtem načrtuje vzpostavitev centrov za obravnavo prebežnikov zunaj Unije.
Srečanje je za nedeljo sklical predsednik Evropske komisije Jean-Claude Juncker. ""Nedeljski mali vrh je nesprejemljiv, na njem ne bomo sodelovali. Želijo obnoviti stari predlog, ki smo ga že zavrnili,"" je poljski premier Mateusz Morawiecki povedal ob robu srečanja s kolegi iz Slovaške, Češke in Madžarske v Budimpešti, ki se ga je udeležil tudi avstrijski kancler Sebastian Kurz.
Voditelji naj bi sicer na malem vrhu govorili tudi o vzpostavitvi ""učinkovitega solidarnostnega mehanizma"" z obvezno porazdelitvijo prebežnikov med državami EU-ja, čemur višegrajske države nasprotujejo, poroča francoska tiskovna agencija AFP.
Madžarski premier Viktor Orban je ob tem poudaril, da je predsednik Evropskega sveta Donald Tusk tisti, ki je pristojen za organizacijo vrhunskih srečanj, in ne Evropska komisija. ""Razumemo, da bo mali vrh, vendar je to v nasprotju z navadami EU-ja,"" je poudaril.
Juncker sklical neformalno srečanje Predsednik Evropske komisije je za nedeljo v Bruslju sklical neformalno srečanje o migracijah in azilu z odprtim javnim vabilom. Namen je omogočiti evropske rešitve za migracijska in azilna vprašanja na vrhu EU-ja ter pomagati nemški kanclerki Angeli Merkel, katere vlado ogroža vprašanje priseljevanja.
Udeleženci nedeljskega srečanja naj bi se zavezali h krepitvi prizadevanj za zajezitev nezakonitega priseljevanja v EU, zlasti s krepitvijo zunanje meje, in za omejitev sekundarnih migracij, torej preprečitev nedovoljenih prehodov notranjih mej. Udeležbo na vrhu je med drugim potrdil tudi slovenski premier Miro Cerar, ki opravlja tekoče posle.
Italija je nemško humanitarno organizacijo Mission Lifeline iz Dresdna obtožila, da ni upoštevala ukazov italijanske obalne straže, potem ko je ladja te organizacije v mednarodnih vodah ob obali Libije z dveh gumijastih čolnov prevzela 226 ljudi, med njimi 14 žensk in štiri majhne otroke. Nemška organizacija je prebežnike prevzela, čeprav je italijanska obalna straža sporočila, da po njih prihaja libijska obalna straža.
Iz humanitarne organizacije so sporočili, da prebežniki ne bi bili varni, če bi jih odpeljali nazaj v Libijo. Ker ladja organizacije pluje pod nizozemsko zastavo, je italijanski notranji minister Salvini dejal, da naj jih odpeljejo na Nizozemsko, ne v Italijo. ""Namenoma niste ubogali italijanskih ali libijskih oblasti. Dobro. Potem odpeljite ta človeški tovor na Nizozemsko,"" je dejal organizaciji Mission Lifeline.
Medtem ko mednarodne pomorske smernice pravijo, da morajo biti ljudje, rešeni na morju, odpeljani v najbližji ""varni kraj"", po mnenju ZN-a in humanitarnih agencij Libija ni ""varni kraj"". Ob tem nizozemsko zunanje ministrstvo sporoča, da ladja kljub nizozemski zastavi ni registrirana v tej državi, zato da Nizozemska zanjo ni odgovorna, poroča Reuters.
Višegrajske članice: ne kvotamPredsedniki vlad višegrajske četverice in avstrijski kancler so se na današnjem srečanju strinjali, da mora EU pri vprašanju migracij določiti ključne teme, ki bodo privedle do rešitve, ne pa razpravljati o kvotah, pri katerih se države ne morejo uskladiti. Med temi temami bi lahko bila vzpostavitev t. i. žariščnih točk ali begunskih taborišč zunaj EU-ja ter nov mandat in povečanje Frontexa, agencije EU-ja za mejno in obalno stražo.
Orban je ob tem dejal, da ve, da bo Kurz kot predsedujoči Svetu EU-ja igral ključno vlogo pri temah, kot so migracije in proračun. ""Upamo, da bo EU po avstrijskem predsedovanju pravičnejša in varnejša skupnost, kot je zdaj,"" je povedal po poročanju avstrijske tiskovne agencije APA.
Kurz pa je ponovil moto avstrijskega predsedovanja, ki se glasi ""Evropa, ki varuje"". Po njegovem mnenju se je treba osredotočiti na boljše varovanje zunanjih meja EU-ja, da bi ohranili Unijo brez notranjih meja. Treba je okrepiti tudi notranji trg in socialno varnost. Avstrija bo polletno predsedovanje Svetu EU-ja prevzela s 1. julijem.
V nedeljo brez odločitevEvropski komisar za migracije Dimitris Avramopulos je medtem poudaril, da se v nedeljo ne bodo sprejemale odločitve, temveč bodo to samo posvetovanja, ki naj bi utrla pot odločitvam na vrhu Unije konec prihodnjega tedna. Voditelji naj bi se zavezali k prizadevanjem za nadaljnje zmanjšanje nezakonitih migracij v Evropo in sekundarnih gibanj znotraj EU-ja ter izrazili nasprotovanje enostranskim in neusklajenih ukrepom.
Voditelji naj bi se v nedeljo zavezali tudi k odločni zaščiti zunanje meje, pri čemer naj bi podprli postopno kadrovsko krepitev evropske agencije za mejno in obalno stražo na do 10.000 do konca leta 2020.
Evropska komisija pred nedeljskim srečanjem izpostavlja tudi predlog nove zakonodaje, ki bi omogočila preobrazbo mejne in obalne straže v pravo mejno policijo EU-ja z lastnimi pristojnostmi za zaščito zunanje meje, ter nove zakonodaje za preobrazbo evropskega azilnega urada Easo v pravi evropski azilni organ, ki bi obravnaval prošnje za azil.
Salvini v nedeljo o krepitvi nadzora na mejahItalijanski notranji minister in vodja skrajno desne Lige Matteo Salvini je napovedal, da bo na v nedeljo kolegom predstavil svoj načrt za okrepitev nadzora na zunanjih meja Unije. Italija ne bo kar pasivno sprejela načrta, ki ga pripravljata Francija in Nemčija, je povedal v pogovoru za RAI 3.
""Ali bomo imeli smiseln program za zaščito meja ali bomo proti,"" je dejal namestnik italijanskega premierja. V sredo se je v Rimu sestal z avstrijskima kolegoma, podpredsednikom vlade Heinz-Christianom Strachejem in notranjim ministrom Herbertom Kicklom, in kot je danes dejal, se popolnoma strinjajo glede vprašanja varovanja meja in migracijske politike.
Grožnja z zmanjšanjem financiranja EU-jaČe v Bruslju ne bo prišlo do sprememb v migracijski politiki, bi Italija lahko zmanjšala prispevke Evropski uniji, je zagrozil Salvini. ""Zaupamo v preudarnost evropskih kolegov. Ne želimo, da bi prišlo do tega, da bi na novo odločali o italijanskih prispevkih Uniji,"" je dejal, kot poroča avstrijska tiskovna agencija APA.
Centri za obravnavo prebežnikov zunaj EU-jaPo italijanski in malteški zavrnitvi ladje s prebežniki Aquarius EU načrtuje vzpostavitev centrov za obravnavo prebežnikov zunaj Unije. Med možnimi gostiteljicami se omenjajo Albanija, Tunizija in Libija.
Šlo naj bi za ""območne točke za izkrcanje"", ki naj bi zagotovile hitro obravnavo prebežnikov ter ločitev t. i. ekonomskih migrantov od tistih, ki potrebujejo mednarodno zaščito, kar naj bi ljudi odvrnilo od nevarnih potovanj, izhaja iz osnutka sklepov vrha Unije.
""Ko gre za vzpostavljanje zunanjih centrov v drugih državah po Evropi, želim biti zelo jasen: sem proti Guantánamu za migrante. To je v nasprotju z evropskimi vrednotami,"" je poudaril Avramopulos, sklicujoč se na ameriški zapor za teroristične osumljence na Kubi.
Neuradno se omenjajo načrti, da bi središče za obravnavo prebežnikov vzpostavili v Albaniji, v zameno za obljubo o začetku pristopnih pogajanj s to državo. Pri tem se sicer zatika, zlasti zaradi resnih težav v tej državi z organiziranim kriminalom in korupcijo.
"
http://www.rtvslo.si/svet/benetton-znova-udaril-oglasevalska-kampanja-s-prebezniki-dviga-prah/458611,prebežniki,"
					20. junij 2018 ob 19:01
					Milano - MMC RTV SLO","
K. S.
",Benetton znova udaril: Oglaševalska kampanja s prebežniki dviga prah,"Po poljubu nune in duhovnika, treh človeških srcih in umirajočem gejevskem aktivistu Benetton znova dviga prah – tokrat z oglaševalsko kampanjo, za katero je uporabil fotografije reševanja prebežnikov v Sredozemlju.
Italijansko podjetje z oblačili se je znašlo na udaru kritik zaradi še ene kontroverzne oglaševalske kampanje, tokrat s še svežimi fotografijami prebežnikov v rešilnih jopičih, ki jim prostovoljci pomagajo z gumenjakov na reševalno ladjo.
Benetton je za oglase, ki so jih objavili na spletu in v italijanskem časniku La Repubblica, uporabili dve ločeni fotografiji, ki jih je 9. junija posnela nemška dobrodelna organizacija SOS Méditerranée v okviru reševanja na stotine prebežnikov v Sredozemskem morju.
""SOS Méditerranée se popolnoma distancira od te kampanje, ki uporablja fotografijo, posneto med tem, ko so naše ekipe reševale na morju ljudi v stiski,"" je v izjavi za javnost sporočila organizacija.
Salvini: Ogabna kampanjaOglasil se je tudi italijanski notranji minister Matteo Salvini, ki je tvitnil: ""Se samo meni ta kampanja zdi ogabna?""
Salvini, ki vodi skrajno desno populistično stranko Liga, je bil tisti, ki ni dovolil ladji Aquarius, ki je prebežnike rešila, da se zasidra v enem od italijanskih pristanišč. Aquarius je zavrnila tudi Malta, nazadnje pa ji je dovoljenje za pristanek dala Španija, tako da se je ladja s prebežniki nazadnje zasidrala v Valencii.
Salvini je svojo predvolilno kampanjo vodil z obljubami strožje politike do prebežnikov, ta teden pa je sporočil tudi, da načrtuje popis Romov, ki živijo v Italiji, in izgon tistih, ki nimajo italijanskega državljanstva.
Italija je glavna vstopna točka za prebežnike, ki prečkajo Sredozemlje iz Severne Afrike v Evropo.
Toscani znova na deluBenettonova aktualna oglaševalska kampanja je delo kontroverznega italijanskega fotografa Oliviera Toscanija, ki je dejal, da so fotografije ""dramatične"", in dodal, da se ob kritikah Salvinija ""samo zaveda, da je imel prav, da jih je uporabil"".
Toscani, ki je Benetton zapustil leta 2000, ampak se vrnil v podjetje februarja letos, je avtor številnih Benettonovih družbenokritičnih in provokativnih oglasov, ki so razdvajali javnost od 80. let dalje. Sam pravi, da njegove kampanje, ki se dotikajo tematik, kot so človekove pravice, religija in rasizem, zasnovane na način, da bi ozaveščale javnost o perečih problematikah.
Leta 1991 je Toscani užalil italijansko Rimskokatoliško cerkev, ko je za zdaj znameniti oglas uporabil fotografijo nune in duhovnika med poljubljanjem. Naslednje leto so fotografa kritizirali zaradi uporabe fotografije Davida Kirbyja, gejevskega aktivista in obolelega za aidsom, ko je ležal shiran in bolan na smrtni postelji.
Leta 1996 je razburil s kampanjo, za potrebo katere je postavil tri ""človeška"" srca enega ob drugega z napisi ""belo"", ""črno"" in ""rumeno"" na njih.
Od krvave uniforme do poljubovZnane so tudi kampanje z okrvavljeno uniformo ubitega vojaka kot protest proti vojni v BiH-u, kampanja s poljubi svetovnih voditeljev, pa kampanja z golo zadnjico, potiskano z žigom ""HIV pozitiven"" in kampanja z okrvavljenim novorojenčkom, prav tako za ozaveščanje o epidemiji aidsa.
76-letni Toscani je leta 2000 izgubil svojo zaposlitev pri Benettonu, potem ko se je bilo podjetje prisiljeno opravičiti zaradi kampanje ""V čakanju na smrtno kazen"", za katero je uporabil fotografije na smrt obsojenih ameriških zapornikov.
Photo by Orietta Scardino / ANSA pic.twitter.com/guFAq0976l
"
http://www.rtvslo.si/slovenija/svetovni-dan-beguncev-ljudi-obravnavajmo-kot-ljudi-ne-pa-kot-nezazelene-naravne-pojave/458506,prebežniki,"
					20. junij 2018 ob 06:55
					Ljubljana - MMC RTV SLO","
Gorazd Kosmač
","Svetovni dan beguncev: ""Ljudi obravnavajmo kot ljudi, ne pa kot nezaželene naravne pojave""","""Če želijo ostati pri nas, se morajo kulturno integrirati, ne glede na njihov status. Lahko so begunci, ekonomski migranti, lahko so prišli sem, ker so se zaljubili ali pa iz čisto tretjega vzroka,"" je dejal sociolog Sašo Gazdić. Danes zaznamujemo svetovni dan beguncev.

Množične migracije ljudi na planetu Zemlja so in bodo v 21. stoletju ostale stalnica, ker niso odvisne zgolj od političnih sporov in vojn, ampak gre tudi za podnebne begunce, ki bežijo pred sušo. ""Slovenija ne bo mogla obrniti gibanj migracij in podnebnih sprememb, lahko pa sodelujemo v vseh mednarodnih politikah, ki bodisi geopolitično bodisi okoljsko prispevajo k rešitvam vprašanja migracij v prihodnje, in se hkrati prilagajamo migracijskim gibanjem ter kreiramo ustrezne politike,"" je za MMC ob 18. svetovnem dnevu beguncev ob robu posveta v sklopu projekta Med nami in z nami pojasnil sociolog Sašo Gazdić, vodja Službe za kulturne raznolikosti in človekove pravice na ministrstvu za kulturo.
Vodja sektorja za sprejem in oskrbo v okviru Urada za oskrbo in integracijo migrantov Katarina Štrukelj pa je za MMC ob robu posveta dejala, da se pri njih znajdejo prosilci za mednarodno zaščito, potem ko policistom izrečejo takšno prošnjo. Najprej so nastanjeni v sprejemni dom, kjer oddajo prošnjo, opravi se preventivni zdravstveni pregled, oseba je informirana glede pravic in dolžnosti v Sloveniji, nato pa jo nastanijo. Bodisi v azilni dom na Viču, kjer nameščajo vse kategorije, ali v Logatcu, kjer so nastanjene ranljivejše skupine, kot so družine z majhnimi otroki, ali pa na Kotnikovo ulico v Ljubljani, kamor nastanjajo samske moške. V azilnem domu nato čakajo na rešitev prošnje.
Stiske, s katerimi se spoprijemajo prebežniki, ki jih sprejmejo, so različne. ""So zelo utrujeni, ker hodijo peš, pogosto pridejo čisto premočeni, ker prehajajo reko Kolpo, potem pa so tu še različne psihološke težave. Nekateri imajo hude stiske, ker jih doma čaka družina in so šli sami na pot, pojavlja se posttravmatski sindrom, še posebej pri beguncih z vojnih območij,"" je naštela in dodala, da je vedno na voljo psihiater.
Maroko, Alžirija in PakistanKdo so trenutno prebežniki, ki se znajdejo pri nas? ""Trenutno gre večinoma za državljane Maroka, Alžirije in Pakistana, mlajše moške, stare od 25 do 40 let. To so ljudje, ki so svojo državo zapustili iz najrazličnejših razlogov. Z njimi težav nimamo, seveda pa veliko delamo z njimi. Najprej jih poskušamo vključiti v tečaj slovenskega jezika,"" je odgovorila vodja azilnih domov in dodala, da jim natančno pojasnijo, kaj vse je potrebno za uspešno integracijo, če želijo nekoč samostojno zaživeti v slovenski družbi. ""Pripravljamo jih tudi na to, da bo odločitev na prošnjo lahko negativna, saj so nekateri zelo razočarani,"" je dodala.
Velika večina sicer v Sloveniji sploh ne želi ostati, saj si želijo drugam. ""Veliko jih že pri oddaji prošnje za mednarodno zaščito takoj pove, da si želijo v Francijo ali na Švedsko, razlogi pa so preprosti, večinoma gre za to, da imajo tam že sorodnike ali prijatelje,"" je pojasnila in dodala, da nikoli ne omenjajo, da je tam pač socialna pomoč višja ipd. ""V Sloveniji še nimamo takšne enklave, bodisi afganistanske, somalske ali pakistanske itd. skupnosti,"" je nadaljevala.
Več kot 80 odstotkov prosilcev ""odide""Velika večina prosilcev za mednarodno zaščito sredi postopka ""odide"" iz Slovenije. Takšnih je bilo letos po besedah Štrukljeve kar od 80 do 90 odstotkov. ""Azilni dom ni zapor, velja podoben sistem kot v dijaškem domu. Na recepciji se sicer vedno identificirajo, tako da v vsakem trenutku vemo, kdo je v azilnem domu. A lahko prosto odidejo ven, po nakupih, na ogled kakšne predstave v mesto in se potem enostavno nikoli več ne vrnejo,"" je pojasnila. 
Projekt Med nami in z namiDan pred 18. svetovnim dnem beguncev je potekal posvet v sklopu projekta Med nami in z nami, ki je povezal akterje na lokalni in državni ravni pri vključevanju oseb z begunsko ali migrantsko izkušnjo v lokalno okolje. Obravnavali so pereče izzive na področju šolstva, trga dela, zdravstva, sociale in prebivanja v lokalnem okolju. Dogodek so pripravili Inštitut za afriške študije, Javni zavod Ceneta Štuparja ter Društvo za razvoj in povezovanje družbenih ved in kultur Odnos. V okviru projekta je bilo do zdaj organiziranih 12 posvetov po celotni Sloveniji, Tek solidarnosti in vključevanja in dva osrednja dogodka v Ljubljani, v sredo pa bo ob svetovnem dnevu beguncev osrednja prireditev na muzejski ploščadi Slovenskega etnografskega muzeja.
 Drnovšek je Slovenijo usmeril na nordijsko pot""Majhne države imajo lahko več moči, če imajo verodostojno držo na področju človekovih pravic, kamor spada tudi nasprotovanje vojnam, kar si večje države težje privoščijo, od ZDA verjetno težko pričakujemo, da se bodo obrnile v nekakšen popolni pacifizem,"" je Gazdić nakazal, kako bi si Slovenija lahko na parketu mednarodne politike izborila večjo težo in pomen. ""Nordijske države ugled mirovnega posrednika znajo uveljaviti, tudi nekdanjemu predsedniku Janezu Drnovšku si je v svetu že uspelo ustvariti takšen ugled, kar je Sloveniji dajalo takšen status, a smo ga potem hitro izgubili,"" je poudaril.
Vabljeni k branju intervjuja s Sašom Gazdićem.
V javnem diskurzu vlada precejšnja zmeda okoli tega, kdo so tisti ""čisto pravi"" begunci, ki jim je treba pomagati, in kdo so zgolj ""navadni"" ekonomski migranti, ki si naše pomoči ne zaslužijo. Kako gledate na to?To vprašanje z vidika kulturne integracije sploh ni pomembno. Za nas, ki se ukvarjamo z integracijo ljudi, ki prihajajo v naše okolje, je pomembno, da so to ljudje, brez pomisleka o tem, kaj je razlog njihovega prihoda. Če želijo ostati pri nas, se morajo kulturno integrirati, ne glede na njihov status. Lahko so begunci, ekonomski migranti, lahko so prišli sem, ker so se zaljubili ali pa iz čisto tretjega vzroka. Bistvo je, da jim damo možnost, da se izrazijo, da spoznajo našo kulturo ter da povedo svojo zgodbo. To je za ljudi z več socialnega kapitala lažje, za ljudi, ki so pobegnili iz nemogočih razmer, pa težje. Država mora takšnim ljudem pomagati, ker jim sicer lahko hitro pomagajo kakšne druge organizacije, ki jim kohezija družbe ni nujno v interesu.
Takšni so na primer verski centri, ki radikalizirajo predvsem mlade … Sploh ni nujno, da verski centri odigrajo negativno vlogo – lahko pa jo! Vedno ko država ne odigra kakšne vloge, bodisi socialne ali kulturne, jo pač odigra nekdo drug in zapolni vrzel.
Z integracijo beguncev in migrantov imajo številne države veliko težav. Kaj delajo narobe?Problem so neprimerne integracijske politike. V grobem je bil, do vala izpred nekaj let, slovenski model integracije precej uspešen. Ljudje, ki so se z območja nekdanje Jugoslavije v velikem številu priseljevali v Slovenijo, to je primerljivo z na primer prišleki iz kolonij v Veliko Britanijo, so se uspešno integrirali, tukaj velikih konfliktov ni bilo. V svetovnem merilu gre za primer uspešne integracije.
Zdaj smo naleteli na novo spremenljivko, ki ne bo samo trenutna, svetovne migracije se namreč ne dogajajo samo zaradi političnih razlogov in vojn, ampak tudi zaradi okoljskih pritiskov, zaradi suš, ki jih sprožajo podnebne spremembe. Gre za boj za naravne vire, za vodo, in to bo v tretjem tisočletju postalo stalnica. Pripraviti bo treba ustrezne dolgoročne integracijske politike in se s problemom spoprijeti. Dobre prakse poznamo tako iz preteklosti kot iz te zadnje prebežniške krize, ki jih lahko posnemamo. Kakšen bo učinek, se bo videlo šele na dolgi rok, saj je integracija tek na dolge proge, ki se ne zgodi v dveh letih, ampak prej v dveh generacijah.
Lahko naštejete nekaj dobrih in slabih integracijskih praks? Francija ima poseben model, po katerem so, na krilih gesla francoske revolucije liberte, egalite, fraternite (svoboda, enakost, bratstvo), vsi državljani Francozi, kar naj bi na deklarativni ravni vsem državljanom omogočilo popolno enakopravnost. Vendar v praksi vidimo, da so cele mestne četrti prepuščene drugim kulturam, ki jih zaradi prej omenjenega načela ne prepoznajo kot drugačne. Mislili so, da se bo integracija zgodila samodejno, če bodo vse obravnavali kot Francoze, s tem so zanikali realnost. Zaradi tega imajo v družbi problem, ki ga trenutno mukoma rešujejo. Podobno se je zgodilo tudi na Nizozemskem, kjer so nastale soseske, kamor si še policija več ne upa. Ta njihov model je pripeljal do posebnega problema, ki ga pri nas nimamo. V Sloveniji ne obstajajo takšni geti, naš sistem je bil drugačen in uspešnejši.
Nemški multikulturni model pa je temeljil na ideji, da bodo delavci migranti bodisi iz Turčije, nekdanje Jugoslavije itd. potem odšli nazaj domov, a to se ni zgodilo. Šolali so jih v njihovem jeziku, niso jim dali političnih pravic, nič niso naredili glede integracije, saj so skupnosti živele ločeno druga od druge, in zdaj imajo z njimi problem, ker nočejo oditi nazaj. Nemška presumpcija je bila napačna. Da bi bil integracijski model uspešen, je treba izhajati iz realističnih predstav o tem, kaj se bo zgodilo in kaj želiš doseči.
Gre pri francoskem in nemškem modelu za nojevsko tiščanje glave v pesek?Da. Njihova politika je takšna še dandanes.
V Sloveniji smo se s prebežniško krizo srečali leta 2015, gotovo gre za zahtevnejši izziv, kot je bila integracija priseljencev iz nekdanje Jugoslavije. Gredo slovenske integracijske prakse v pravo smer?Korak s ponovno ustanovitvijo Urada za integracijo je bil dober in v pravo smer, ni pa zadosten. Dobro bi bilo okrepiti prizadevanja in dialog tako med različnimi državnimi resorji, kot med nevladnim sektorjem. Potrebujemo več sodelovanja, posamezne nevladne zanesenjake na terenu in posamezne resorje in institucije je treba povezati v enovit sistem za integracijo. To je bil zgolj prvi korak, čakamo naslednje.
Kje se skrivajo tisti najnujnejši pogoji za uspešno integracijo?Osnovne bivanjske potrebe morajo biti zagotovljene, imeti morajo streho nad glavo, hrano, zdravstveno oskrbo. Tudi zaposlitev je ključna in sodi med osnovne človekove pravice, ključna pa je tudi kulturna vključenost v družbo. Če imamo en korpus ljudi, poceni delovne sile, ki je zaposlena in živi na družbenem robu, to ni nikakršna integracija, gre za enklavo znotraj družbe. Za družbo je to slabo in vedno sproža konflikte. Kulturna integracija mora biti rdeča nit vseh naših prizadevanj, drugače ne bomo uspešni. Človek se počuti kot človek, ko predstavi svojo zgodbo, ko sodeluje v gledališki predstavi ali pa zaigra na instrument. Takoj se bolje počuti, bolje pa se počutijo tudi ljudje, ki živijo okoli njega, ker ga vidijo kako igra v parku, ne pa da nanj gledajo kot na grožnjo za rešetkami.
Negativni stereotipi o beguncih se v zadnjem času prej poglabljajo, kot pa izginjajo, kaj kot družba delamo narobe?To ni pravo vprašanje. V resnici je v slovenski družbi veliko dobre volje, veliko posameznikov počne veliko dobrih stvari na tem področju. Drugo vprašanje pa je, kako politika zlorablja osnovna človeška čustva, ki jih je zelo lahko manipulirati, za nabiranje političnih točk. Tako povzročajo težave in konflikte v družbi, ki sploh v ničemer ne pripomorejo k rešitvi problema. Če se ne bomo spoprijeli s problemom integracije prišlekov, bo ta prerastel vse meje. Na pameten način moramo migracije upravljati in tako lahko vsi pridobimo, to je lahko za družbo tudi dobro, le na pameten način se je treba lotiti zadeve.
Imate za konec ob mednarodnem dnevu beguncev kakšno sporočilo za slovensko javnost in predvsem novoizvoljene odločevalce v slovenskem hramu demokracije?Čisto preprosto. Ljudi obravnavajmo kot ljudi, ne kot številke, kot tokove, kot nezaželene naravne pojave v smislu ujme, poplav in podobnega. Ljudi obravnavajmo kot ljudi in bo vse v redu.
"
http://www.rtvslo.si/svet/evropa/merklova-in-macron-za-skupno-evropsko-omejitev-migracij/458502,prebežniki,"
					19. junij 2018 ob 20:02
					Meseberg - MMC RTV SLO","
J. R., Polona Fijavž, RTV Slovenija
",Merklova in Macron za skupno evropsko omejitev migracij,"Nemška kanclerka Angela Merkel in francoski predsednik Emmanuel Macron sta podprla sodelovanje s članicami, v katere prihaja največ prebežnikov, in se zavzela za gradnjo centrov v afriških državah.
Macron je popolnoma jasno in nedvoumno podprl Merklovo in njena prizadevanja za zmanjševanje števila prebežnikov v Evropski uniji na evropski, in ne nacionalni ravni, Merklova pa je privolila v skupni proračun držav članic evrskega območja leta 2021.
Francoski predsednik je potrdil, da je Francija pripravljena sprejeti nazaj vse prosilce za azil, ki so zanj zaprosili v Franciji in bi bili nato zavrnjeni v Nemčiji ali kakšni drugi državi schengenskega območja.
V skupni deklaraciji sta se nemška in francoska vlada po skupnem zasedanju še zavzeli, da se bosta ""skupaj in odločno spopadli s sekundarnim gibanjem znotraj EU-ja"" in da bosta zagotovili hitro premestitev v državo članico, kjer je bila oseba registrirana.
Kot je pojasnil Macron, bi to storili z dvostranskimi in večstranskimi dogovori – Francija ima tak dogovor že sklenjen z Italijo. Voditelja podpirata tudi okrepitev evropske mejne in obalne straže Frontex.
Merklova je priznala, da je Italija zaradi migracij najbolj na udaru, tudi zaradi Libije, od koder prihaja večina afriških prebežnikov. Pri tem sta skupaj z Macronom pozvala k učinkovitejšemu sistemu solidarnosti in odgovornosti glede premestitve iskalcev azila. Macron je dodal, da bi moral EU okrepiti dialog z domovinami prebežnikov in tranzitnimi državami.
Seehofer kanclerki postavil rok za dogovoreNemška kanclerka si je z današnjo podporo francoskega kolega zagotovila dober začetek v njenih prizadevanjih za sklenitev dogovorov z državami članicami glede vračanja že registriranih prebežnikov. Zaradi spora z nemškim notranjim ministrom Horstom Seehoferjem, ki zahteva obširnejše zavračanje prebežnikov na meji, je Merklova pod časovnim pritiskom.
Dogovore mora namreč skleniti do konca meseca, če ne bo Seehofer brez podpore vlade ukazal, da se na meji zavrnejo vsi prebežniki, ki so že registrirani v drugih državah članicah, kar pa bo po kanclerkinih besedah vodilo v ""negativen učinek domin"".
Za skupni evropski proračunVladi sta spregovorili tudi o financah in podprli idejo o evropskem proračunu, na kar je Macron čakal skoraj leto dni. V t. i. deklaraciji iz Meseberga, kjer je potekalo srečanje, sta se voditelja med drugim strinjala, da bodo razširili trenutni evropski reševalni mehanizem ESM, da bi s tem bolje zavarovali evro pred morebitnimi finančnimi krizami v prihodnosti.
Uvedli bi uniformne bančne regulacije, ESM bi postal neke vrste evropski monetarni sklad, v okviru bančne unije pa načrtujejo enotna pravila. Macron je označil načrte za začetek ""druge faze življenja naše skupne valute"", a ni želel komentirati višine proračuna, s katerim nameravajo predvsem stabilizirati evrsko območje.
Macron in Merklova sta se strinjala tudi o zmanjšanju števila članov Evropske komisije.
"
http://www.rtvslo.si/svet/evropa/ladja-s-519-prebezniki-po-vec-dneh-na-morju-pluje-proti-siciliji/458490,prebežniki,"
					19. junij 2018 ob 17:56,zadnji poseg: 19. junij 2018 ob 17:59
					Rim - MMC RTV SLO, STA","
J. R.
",Ladja s 519 prebežniki po več dneh na morju pluje proti Siciliji,"Ladja italijanske obalne straže Diciotti s 519 prebežniki na krovu je po več dneh na morju vendarle dobila dovoljenje za vplutje v pristanišče v mestu Pozzallo na Siciliji.
Prebežniki na krovu so bili rešeni v sedmih različnih reševalnih akcijah, nazadnje se je na ladjo v nedeljo vkrcalo še 41 prebežnikov z ladje ameriške mornarice, ki jih je rešila že pred tednom dni. Poleg 519 preživelih je na krovu tudi eno truplo. Štiri ljudi, ki so potrebovali nujno zdravstveno pomoč, so že izkrcali na otoku Lampedusa.
Združeni narodi so obsodili zavlačevanje Italije in znova pozvali, da je treba ljudi, rešene z morja, čim prej izkrcati na kopno. Visoki komisariat za begunce (UNHCR) je poudaril, da so nekateri ljudje na morju že devet dni, poleg tega trpijo tudi zaradi travm, ker so bili priča smrti najmanj 12 sopotnikov.
Pol manj prebežnikov kot laniKot je sporočila Mednarodna organizacija za migracije (IOM), je v Evropo prek Sredozemskega morja v prvih petih mesecih letošnjega leta prišlo 40.073 prebežnikov, kar je več kot polovico manj od enakega obdobja lani, ko je staro celino po tej poti doseglo 80.683 ljudi. Leta 2016 je do junija v Evropo prek Sredozemskega morja prišlo več kot 215.000 prebežnikov.
Letos se je v primerjavi s predhodnima letoma zmanjšalo tudi število smrti prebežnikov v Sredozemskem morju, še poroča IOM. Letos je umrlo skupno 857 ljudi, medtem ko je v enakem obdobju lani umrlo 2.106 ljudi, leta 2016 pa 2.999 ljudi.
Italijanska tiskovna agencija Ansa medtem poroča, da je libijski reševalni službi po nesreči čolna s prebežniki blizu libijske obale uspelo rešiti 115 ljudi, pet pa jih je utonilo.
"
http://www.rtvslo.si/evropska-unija/bruselj-svari-balkan-preprecevanje-nezakonitih-migracij-nujno-za-zascito-brezvizumskega-privilegija/458420,prebežniki,"
					19. junij 2018 ob 08:39
					Bruselj - MMC RTV SLO, Radio Slovenija","
Erika Štular, Druga jutranja kronika, Al. Ma. 
",Bruselj svari Balkan: Preprečevanje nezakonitih migracij nujno za zaščito brezvizumskega privilegija,"Sodelovanje držav na Zahodnem Balkanu pri preprečevanju nezakonitih migracij je nujno za zaščito privilegija brezvizumske ureditve za vstop njihovih državljanov v Unijo, je opozoril evropski komisar za migracije Dimitris Avramopulos. Avramopulos je gostil sestanek z notranjimi ministri držav na Zahodnem Balkanu, na katerem so bili še bolgarski in avstrijski minister, komisar za varnostno unijo Julian King ter direktor evropske agencije za mejno in obalno stražo Fabrice Leggeri.
""Nismo se zbrali, da bi razpravljali o krizi. Smo zelo daleč od položaja, v katerem smo bili pred tremi leti,"" je zatrdil komisar.
Pred kratkim so sicer zaznali povečanje nedovoljenih prehodov meje, ki zadevajo zlasti BiH, pa tudi Albanijo in Črno goro, a te številke še niso skrb vzbujajoče, današnji cilj je okrepiti skupna prizadevanja, da se položaj ne bi poslabšal, je pojasnil.
Ob tem je komisar države na Zahodnem Balkanu opozoril, da je ustrezno sodelovanje pri preprečevanju nezakonitih migracij pomembno za ohranitev brezvizumske ureditve, ki je privilegij, za zaščito katerega bi si morali prizadevati vsi v regiji.
""Vsi partnerji na Zahodnem Balkanu prepoznavajo pomen nadaljnje krepitve sodelovanja pri spoprijemanju s tveganji nezakonitih migracij, tudi ob ohranjanju brezvizumske mobilnosti,"" je še dejal komisar.
Kosovo je edina med šestimi državami na Zahodnem Balkanu, ki ne uživa tega privilegija. Če bo Kosovo ustrezno reševalo težka vprašanja, kot je korupcija, je brezvizumska ureditev za celotno regijo zelo blizu, je ocenil Avramopulos.
Kje postaviti centerV ospredju medijske pozornosti ob sestanku je bilo tudi vprašanje vzpostavljanja taborišč za begunce v regiji. Komisar je zatrdil, da danes niso razpravljali o vzpostavljanju begunskih taborišč ne v Albaniji ne kjer koli drugje v Evropi.
""Ali poznate državo, ki bi bila pripravljena gostiti takšno taborišče,"" je Avramopulos odgovoril na novinarsko vprašanje, kakšno je stališče komisije do te danske pobude, ki jo podpira tudi Avstrija. Za zdaj so to le ideje, niso konkretni predlogi. Če bomo dobili konkreten predlog, ga bomo preučili, kakor vselej storimo, je še dodal.
Vse države na Zahodnem Balkanu so sicer po komisarjevih besedah zavezane sodelovanju za zagotovitev boljšega nadzora, registracije in izmenjave informacij o migracijskih tokovih ter boju proti tihotapcem s prebežniki, sodelovanju pri nadzoru meje ter varnostnemu sodelovanju.
Slovenija že vseskozi opozarja na nujnost ukrepanja in sodelovanja z regijo, da se ne ponovijo razmere iz leta 2015.
Slovenija opozarjaSlovenska notranja ministrica, ki opravlja tekoče posle, Vesna Györkös Žnidar je pretekli teden Evropsko komisijo ter avstrijskega in hrvaškega kolega Herberta Kickla in Davorja Božinovića v pismu obvestila o dejavnostih Slovenije na področju migracij na Zahodnem Balkanu.
Predtem je Slovenija na zasedanju notranjih ministrov EU-ja na začetku junija opozorila na skrb vzbujajoč trend povečevanja nezakonitih migracij in na nujnost takojšnjega ukrepanja na zunanjih mejah Unije.
Pozvala je k pomoči državam na Zahodnem Balkanu, zlasti BiH-u, pri krepitvi nastanitvenih zmogljivosti, in opozorila na problematiko zlorab azilnih postopkov v regiji ter na skrb vzbujajočo vlogo nevladnih organizacij pri spodbujanju teh gibanj v regiji.
Iz evropske agencije za meje so dan pred sestankom posredovali sporočilo o migracijskih tokovih, v katerem za Zahodni Balkan ugotavljajo manj nedovoljenih prehodov zunanje meje, a opažajo pojav novih poti prek Albanije, Črne gore in BiH-a ter iz Srbije v BiH.
Migracijski trendiV prvih petih mesecih tega leta je zunanjo mejo Evropsko unije nezakonito prečkalo 43.200 ljudi, kar je za 46 odstotkov manj kot v enakem obdobju lani, kažejo najnovejši podatki agencije Frontex. Pri Frontexu pa tudi ugotavljajo, da so na Zahodnem Balkanu nastale nove migracijske poti. Države v regiji imajo težave z nastanitvami, dogajajo se zlorabe azilnih postopkov. O vsem tem in pomoči Unije državam v regiji bodo danes s predstavniki povezave govorili notranji ministri šesterice balkanskih držav.
Prebežniki ubirajo nove potiAgencija Frontex je maja naštela dobrih 12.000 nedovoljenih prehodov zunaj meje EU-ja, kar je pol manj kot maja lani. A hkrati ugotavljajo, da so se na Zahodnem Balkanu odprle nove poti: prek Albanije, Črne gore in Bosne in Hercegovine, pa tudi iz Srbije v Bosno in Hercegovino.
Na skrb vzbujajoče povečevanje migracij na balkanskih poteh je v Bruslju Slovenija opozarjala že večkrat, ob tem so na ministrskem zasedanju na začetku meseca v Bruselj povabili notranje ministre šestih balkanskih držav. Ministre iz Tirane, Skopja, Sarajeva, Podgorice, Beograda in Prištine bosta gostila komisarja za migracije in varnost Dimitris Avramopulos in Julian King, navzoči bodo predstavniki bolgarskega in skorajšnjega avstrijskega predsedstva EU-ja ter agencije Frontex. Kot pravijo na komisiji, bodo v ospredju pogovori o migracijah, o sodelovanju pri upravljanju meja in o varnosti.
Slovenija opozarja, da je potrebna pomočSlovenija je EU pozivala k pomoči pri nastanitvenih zmogljivostih za begunce in migrante zlasti v Bosni in Hercegovini ter k delovanju Frontexa tudi v teh državah. Opozarjala je na zlorabe azilnih postopkov in vlogo nevladnih organizacij pri spodbujanju migracijskih gibanj v regiji.
EU in omenjena šesterica imajo sicer redne stike, vsaka dva tedna poteka usklajevalni tehnični sestanek in v Bruslju ocenjujejo, da so razmere povsod pod nadzorom. Današnji sestanki bodo namenjeni tudi prioritetam iz evropske strategije za Zahodni Balkan in pripravam na oktobrsko ministrsko srečanje članic EU-ja in balkanske šesterice.
"
http://www.rtvslo.si/lokalne-novice/dolenjska/poletje-ob-kolpi-turistov-naj-ne-bi-bilo-manj/458415,prebežniki,"
					19. junij 2018 ob 07:44
					Adlešiči - MMC RTV SLO, Radio Slovenija","
Jože Žura, Radio Slovenija
",Poletje ob Kolpi: turistov naj ne bi bilo manj,"V Belo krajino je letos nezakonito vstopilo že 1.324 tujcev, devet se jih je pri prečkanju mejne reke Kolpe utopilo. V zadnjem tednu se je naval prebežnikov zmanjšal. Domačini se počutijo varne, lastniki kampov ob Kolpi menijo, da prebežniki ne bodo vplivali na turistični obisk.
V zadnjem tednu je v Belo krajino nezakonito vstopilo 29 tujcev, pretekli konec tedna le dva. Policisti so po opravljenih postopkih vse vrnili na Hrvaško. In prav to je morda eden izmed vzrokov za manjši naval prebežnikov čez mejno reko Kolpo.
Med tistimi, ki se je v preteklih mesecih večkrat srečal z njimi je Boris Grabrijan, ki negativnih izkušenj pri tem nima: ""Ljudje niso nikoli delali težav, očitno je bilo, da želijo, da so opaženi. Tu in tam se je zgodilo, da je kdo prosil za hrano ali za oblačila v mrzlih dneh.""
Na novomeški policijski upravi so potrdili, da prebežniki niso nasilni in da niso izvrševali kaznivih dejanj, vendar pa ljudi opozarjajo, naj jih ne vabijo v svoje domove. Zaradi prebežnikov turistična sezona ob Kolpi ne bi smela biti ogrožena. Pretekli konec tedna so bila kopališča polna, tudi Pri starem podu v Adlešičih, je povedala vodja šotorišča Tončka Jankovič. ""Ni bilo nobenega strahu pred tem, da bi jih presenetil kakšen migrant. Ne vidim razloga, da bi bilo to poletje kako drugače ob Kolpi,"" meni. 
Boštjan iz Ljubljane ima v Beli krajini počitniško hiško in pravi, da bo ob lepem vremenu sezono vsak dan preživel ob Kolpi. ""Moti me le ta ograja,"" dodaja.
S panelno ograjo so ograjena vsa kopališča in kampi v Beli krajini, vendar pa je med policijo in lastniki dogovorjen poseben režim, ki ne vpliva na turistično dejavnost.
"
http://www.rtvslo.si/svet/evropa/na-meji-med-hrvasko-in-bih-om-ustavili-100-prebeznikov/458384,prebežniki,"
					18. junij 2018 ob 17:30
					Zagreb - MMC RTV SLO, STA","
A. V.
",Na meji med Hrvaško in BiH-om ustavili 100 prebežnikov,"Policisti iz Bosne in Hercegovine so ob mejnem prehodu Maljevac s Hrvaško ustavili približno 100 migrantov oziroma prebežnikov, ki so se peš napotili iz Velike Kladuše, da bi vstopili na Hrvaško. 
Mejni prehod Maljevac–Velika Kladuša je bil zaprt za ves promet približno uro in pol, potem ko so se migranti prehodu približali na manj kot 200 metrov. Po pogajanjih s policijo so se odločili vrniti v Veliko Kladušo, mejni prehod pa so znova odprli za ves promet, so sporočili iz policijske uprave v Karlovcu.
Notranji ministrstvi Hrvaške in BiH-a sta zaradi napovedi migrantov, da bodo brez ustreznih dokumentov poskusili vstopiti na Hrvaško, okrepili nadzor ob mejnem prehodu Maljevac. Nad območjem je letel tudi hrvaški policijski helikopter.
Prebežniki iz Aquariusa želijo v FrancijoMedtem pa skoraj polovica prebežnikov z ladje Aquarius, ki je v nedeljo prispela v Valencio, želi zaprositi za azil v Franciji, je v ponedeljek sporočila nova španska vlada. Francija je ob tem napovedala sodelovanje s Španijo glede obravnave teh prošenj. Vodja francoskega urada za zaščito beguncev Pascal Brice je napovedal, da bo v Valencio ta teden odposlal svojo ekipo, ki bo s pribežniki opravila pogovore in ugotavljala, ali izpolnjujejo pogoje za dodelitev azila. Po podatkih španskih oblasti je med 630 prebežniki, ki so v nedeljo prispeli v Valencio, 450 moških in 80 žensk, od tega sedem nosečnic, ter tudi 89 mladoletnikov in 11 otrok, ki so mlajši od 13 let.
Humanitarna ladja Aquarius je pribežnike 9. junija rešila pred libijsko obalo. Migrante, ki večinoma prihajajo iz Afrike, je nato nameravala prepeljati v Italijo, a jo je ta zavrnila, prav tako pa jo je zavrnila Malta. Državi druga drugo obtožujeta, da ne izpolnjujeta svojih humanitarnih zavez in zavez v okviru EU-ja. Na koncu je ladjo sprejela Španija. 
 
"
http://www.rtvslo.si/svet/evropa/foto-v-spanijo-prispeli-vsi-prebezniki-z-ladje-aquarius/458247,prebežniki,"
					17. junij 2018 ob 09:11,zadnji poseg: 17. junij 2018 ob 15:43
					Valencia - MMC RTV SLO","
K. Št., K. S.
",Foto: V Španijo prispeli vsi prebežniki z ladje Aquarius,"V špansko pristanišče Valencia so prispele vse tri ladje s skupno 630 prebežniki, ki so jih prejšnji teden z ladjo Aquarius rešili iz Sredozemlja.
Prva je v pristanišče vplula italijanska ladja Dattilo, na kateri je bilo 274 prebežnikov, nekaj pred 11. uro je prispel Aquarius, na katerem jih je bilo 106, nazadnje pa še ladja Orione, ki prav tako pripada italijanski mornarici, na njej pa je bilo 249 prebežnikov. 
Španska novinarka Gabriela Sanchez, ki je bila na Aquariusu, je na Twitterju zapisala, da je bilo na ladji slišati vzklike in petje, ko so zagledali špansko obalo. Nevladna organizacija Zdravniki brez meja, ki ladjo upravlja skupaj s humanitarno organizacijo SOS Mediterranee, je na istem družbenem omrežju objavila fotografijo predstavnice organizacije, ki govori z ljudmi na ladji. ""Ljudje so umirjeni in se veselijo prihoda v Španijo."" 
Španske oblasti jim bodo zagotovile brezplačno zdravniško oskrbo in prevajalce, prav tako pa so obljubile, da bodo proučile vsako prošnjo za azil. ""Naša dolžnost je, da se izognemo humanitarni katastrofi in tem ljudem pomagamo v skladu s svojo obljubo o spoštovanju človekovih pravic,"" je dejal španski premier Pedro Sánchez.
Med prebežniki polovica mladoletnikov274 prebežnikov z ladje je sprejelo okoli tisoč prostovoljcev Rdečega križa, poroča BBC. Med njimi je 123 mladoletnikov brez spremstva, 11 otrok starih manj kot 13 let in sedem nosečnic.
Diplomatski sporZaradi ladje Aquarius se je med Italijo in Francijo zanetil diplomatski spor, ko je Italija zavrnila omenjeno ladjo, nato pa še Malta – državi druga drugo obtožujeta, da ne dosegata svojih humanitarnih zavez in zavez v okviru EU-ja.
V prepir je posegla Španija, ki je dejala, da bo sprejela Aquarius. Francija, ki je medtem Rim razjezila z izjavo, da je odločitev o zavrnitvi ladje neodgovorna, je nato ponudila sprejetje prebežnikov, ki izpolnjujejo pogoje za dodelitev azila. Španija je v soboto sporočila, da je sprejela to ponudbo Pariza.
Število prihodov nižjePo podatkih evropske mejne in obalne straže Frontex se je sicer število prihodov po osrednji sredozemski poti, ki vodi v Italijo, od lani zmanjšalo. To je predvsem posledica sodelovanja Italije z libijskimi oblastmi.
Število prihodov po vzhodni sredozemski poti, ki vodi prek Turčije in Grčije, ter zahodni sredozemski poti, ki vodi v Španijo, pa se je od lani občutno povečalo, je pojasnil namestnik vodje Frontexa Berndt Körner.
Dodal je, da so lani v najmanj 12 afriških in azijskih držav s 341 poleti vrnili okoli 14.000 prebežnikov, ki niso imeli nobene možnosti za pridobitev azila. Poleg tega je Frontex Interpolu posredoval podatke o 90.000 ljudeh.
ANGELA MERKEL ZA IZREDNI VRH O MIGRACIJAH
Nemška kanclerka Angela Merkel naj bi si prizadevala za pripravo izrednega vrha o migracijah s predstavniki vpletenih držav članic EU-ja, poroča časopis Bild, predvsem s predstavniki Grčije, Italije in Avstrije. Srečanje naj bi potekalo še pred rednim vrhom EU-ja, ki bo 28. in 29. junija. Nemška vlada je že zanikala navedbe časopisa.
Merklova se je sicer na domačem političnem prizorišču znašla v težavah zaradi razhajanj z notranjim ministrom Horstom Seehoferjem iz vrst bavarskega CSU-ja glede obravnave prebežnikov, ki prihajajo v Nemčijo. Seehofer si prizadeva za zaostritev politike in vztraja, da bi na nemških mejah zavračali vse prosilce za azil, ki so jih že registrirali v drugih članicah EU-ja. Merklova to odločno zavrača, češ da bi to spodkopalo evropsko solidarnost, in se zavzema za rešitev na evropski ravni. 
 

 
"
http://www.rtvslo.si/prva-svetovna-vojna/zgodbe-in-pricevanja/tratnikovi-begunci-nas-umetnisko-najprepricljivejsi-odmev-na-1-svetovno-vojno/457905,prebežniki,"
					17. junij 2018 ob 07:53
					Ljubljana - MMC RTV SLO","
Maja Kač
","Tratnikovi Begunci, naš umetniško najprepričljivejši odmev na 1. svetovno vojno","Ko so po koncu prve svetovne vojne likovni umetniki izmučeni in nezaupljivi opazovali popolnoma uničen svet, so se zavedali, da je tudi za umetnost nastopil nov čas. Še pred nekaj leti nepredstavljiva jim izkušnja je preusmerila njihov pogled od migotave krajine v bolj trpko motiviko in zahtevala novo, bolj ekspresivno, formo, s katero je že leta poprej človeško tragedijo napovedoval Fran Tratnik.
Umetnik, ki so ga sodobniki cenili za enega najboljših risarjev tistega časa – po mnenju Izidorja Cankarja je nesporno zasedal prvo mesto, istega mnenja je bil, denimo, Nace Šumi – velja danes za očeta oziroma predhodnika slovenskega ekspresionizma. Lahko bi rekli, da je še pred prvo svetovno vojno s svojo edinstveno likovno govorico tlakoval pot generaciji, ki je po svetovnem spopadu umetnost postavila na nove temelje. 
Seveda prve svetovne vojne ne smemo razumeti kot tiste absolutne okoliščine, iz katere se je na Slovenskem rodil ekspresionizem kot povsem nova umetniška smer, saj se je modernizem vendarle pojavil že prej, zares pa je vojna to moderno ustvarjalnost pospešila.
Nov čas je potreboval novo formo in prvi jo je napovedoval Fran Tratnik (1881–1957). V tem pogledu je prva svetovna vojna zares stopnjevala ekspresionizem (in nato novo stvarnost), ki je z deformacijo in popačenjem slikal mračno življenje in trpek svet, je na svojem predavanju v Mestnem muzeju novejše zgodovine Slovenije dejal Milček Komelj.  Umetnostnega zgodovinarja so na enega svojih srednih večerov, posvečenih prvi svetovni vojni, v muzeju povabili ob posebni priložnosti – prvi predstavitvi nove pridobitve muzeja – Tratnikovih Beguncev, univerzalne podobe, ki ne priča le o težkem obdobju izpred stotih let, temveč bi lahko z njo enako prepričljivo povzeli celotno stoletje, ki je sledilo, vključno z današnjim časom.
Darilo potomcev vojaka iz prve svetovne vojne Ob tej priložnosti so v muzejski Viteški dvorani javnosti prvič skupaj predstavili vsa tri izvirna Tratnikova likovna dela iz cikla Begunci, ki jih hranijo v muzejski likovni zbirki. Konec novembra lani so to zaokrožili z novo pridobitvijo gospoda Miloša Zike iz Češke, do tistega trenutka bolj ali manj neznano Tratnikovo obravnavo begunske tematike oziroma večnega človekovega bega pred tegobami sveta. V roke Zikove družine je prišla prek deda, ki je bil vojak v avstro-ogrski vojski, pobegnil na italijansko stran in se nato pridružil češki legiji. Po besedah kustosa Muzeja za novejšo zgodovino Marka Štepca si je Milošev ded vse življenje, da bi se delo vrnilo v Slovenijo in ob stoletnici vojne so mu svojci željo tudi uresničili.
V nasprotju z vrsto drugih slikarjev, med drugim Božidarjem Jakcem in Venom Pilonom, Tratnik med prvo svetovno vojno ni nosil vojaške suknje. Zaradi zdravstvenih težav (bolehal je za tuberkulozo) se je vpoklicu izognil, vendar kot vse druge ljudi v zaledju tudi njega vojna realnost ni zaobšla. Ko se je po zdravljenju v Enzenbachu vrnil v Ljubljano, je bila ta polna beguncev, njegovih nekdanjih primorskih prijateljev, ki so se umaknili iz območja soške fronte. 
Žrtve neusmiljenega življenja Leta je 1917 je tako ustvaril ciklus, ki predstavlja enega izmed vrhuncev njegovega opusa. Likovni poklon ljudem, ki so nenadoma ostali brez domov, je nastal pod vtisom prizora te obubožane množice, ki se je dotaknila njegovega srca, pa vendar podoba v samem jedru ni zares nova v Tratnikovem opusu. Ljudi, ki so neizogibne žrtve neusmiljenega življenja, je slikal že pred vojno. Anticipacijo poznejših beguncev prepoznamo v njegovih slikah Romov, in tudi v Slepcih je zajel to, kar Komelj v monografiji Poteze opiše kot ""simbolično meditacijo o mračni usodi človeškega življenja"".
Prav begunci in slepci so najpogostejši motiv v Tratnikovem opusu. Vedno znova se je vračal k podobi obupanih ljudi, ki niso prebežniki konkretne vojne dobe, temveč univerzalna podoba človeka, ki ga poganjajo grozote sveta. Begunce je Tratnik postavil na nevtralno ozadje, ki pokaže na večnost njihovega bega, diagonala, v katero je razporejena skupina, poudarja nagon bežečih bitij, kontrast med svetlobo in temo pa tesnobo, ki jih spremlja, razloži Komelj. ""Tratnikove risbe so naš umetniško najprepričljivejši odmev na vojno,"" doda.
Vseobsežna podoba človeške slepote S podobnimi likovnimi principi je Tratnik tragedijo in nelagodje življenja poudarjal tako rekoč v svojem celotnem opusu - zlasti z močnimi kontrasti med globino mračine in svetlobo kot aluzijo nedosegljivega cilja, h kateremu hrepenijo protagonisti njegovih del. Nemara je svetloba kot simbol nedoseženega  odrešenja najbolj izrazita pri slepcih, vendar begunce preganja enaka grenkoba neslišanosti njihovega hrepenenja in neskončnosti njihove poti. ""Človeštvo na goli zemlji in pred zasenčenim prostranstvom je obsojeno na nemoč, bedo in temo nevednosti in tako v oblikovani postavitvi je slika vseobsežna podoba človeške slepote, kljub volji po čim bolj plastično otipljivem izrazu v vsej figuralni konkretnosti docela posplošena in monumentalna,"" zapiše o Slepcih Komelj v Potezah.
Današnji človek, opremljen z izkušnjo nepredstavljivih vojn, ki so sledile prvemu velikemu spopadu 20. stoletja, in z Mušičevim slikarskim opozorilom Nismo poslednji, razume obsojenost Tratnikovih figur, ki se bodo vedno znova podajale na neskončno pot iskanja. 
Tratniku je zavedanje o nedostopnosti svetlobe izkušnja vojne sicer še okrepila, vendar prisotno je bilo že prej; trpkost življenja je spoznaval in ga s pronicljivim pogledom spremljal že v svojih otroških letih, pa četudi pri težkih usodah ljudi okoli sebe (kot otroka ga je negovala slepa pestunja). ""Boj in trpljenje okoli njega, boj in trpljenje v njem samem, sta mu postala pravo življenje, iz katerega črpa snovi za svojo umetnost. Tako nam je danes T. najizrazitejši oblikovalec sodobne človeške mizerije, umetnik še hrepenenja in strasti, kakor nekdaj, ko je začel svojo trnjevo pot …"" je ob 50-letnici slikarskega kolega zapisal Rihard Jakopič. Tako pri slepcu kot beguncu in Romu gre torej pri Tratniku za protagoniste enakih tegobe polnih usod.
Risanje življenja Tratnikovi liki so v marsičem sorodni tistim iz literature Ivana Cankarja, vendar kot je opozoril že France Stelè, je med njima tudi pomembna razlika – Cankarjeve zgodbe vendarle premorejo nekaj upanja, medtem ko je pri Tratniku prisoten le mrak, upanje, ki je ujeto v svetlobi, pa nikoli dosegljivo, pove Komelj. Pri Tratniku ne gre za idejo angažiranosti ali revolucionarnost, temveč zgolj za konstatacijo, risanje življenja, doda. Tratnikova boleča spoznanja pa niso le spoznanja o njegovi dobi, ampak o teži in uboštvu življenja kot takega.
Tratnik je bil od samega začetka samohodec, samotni romar, na neki način podoben svojim beguncem. ""Svoji usodi vdan je korakal skozi življenje in podajal zdaj svojo lastno tugo, zdaj jo zopet kot v zrcalo odbil v skupino delavk na polju, v slepce, ki brezupno tipljejo za solncem, v begunce, ki so samo golo življenje rešili iz požara in razdejanja, ali matere, ki jih navdaja naravnost animalična skrb za zarod, ki so mu dale življenje,"" zapiše France Stelè leta 1927 v reviji Dom in svet. 
""V svojem delu naj umetnik rešuje svoj jaz"" Čeprav so Tratnikovi obupani protagonisti pogosto groteskni, skrivenčeni in neprivlačnih potez, v njih ni videl nič nečastnega, ampak je kot večni samotnež dobro razumel njihovo izoliranost. ""Umetnik mora z gladkih cest tradicionalnosti na pot, ki vede k njemu samemu. Z izrazom svojega raziskovanja naj sledi občutjem srca in slutnjam duše. Kakor izraz, tako naj tudi svet in življenje, katerih obliko nosi njegova umetnost, ustvari in razvije v sebi. Njegovo delo naj vsebuje njegovo podobo in jo spopolnjuje. Skuša naj v njem rešiti svoj jaz, ker to je največ, kar bi mu bilo mogoče doseči,"" se bere Tratnikov aforizem, objavljen v Ljubljanskem zvonu leta 1992.
V svojih formativnih letih je sicer deloma prehodil pot, po kateri so stopali tudi slovenski impresionisti, vendar sta München in Dunaj nanj drugače vplivala. Tratnik je našel svoje mesto v Pragi, kjer je diplomiral na tamkajšnji AUU. Na Dunaju se je sicer srečeval z Vesnani, vendar mu njihov program ni najbolj ustrezal. Bolj ga je nagovarjal evropski ekspresionizem, nad katerimi se je navduševal že v študijskih letih.
Ekspresivna forma kot univerzalni simbol Zanimala sta ga linearna izraznost in ekspresivna oblika, ki dobi v črno-belem koloritu in nadrobnosti izpraznjenem prostoru pomen simbola. ""Motiv begunstva je prav tako univerzalen kot eros in smrt,"" spomni Komelj. Vojna in mir sta ena največjih tem umetnosti, ne le literarne, ampak tudi likovne, spomni umetnostni zgodovinar. Mir pomeni urejenost in harmonijo, vojna pa kaos, grozote in mrak. Razmerje med obema je kot odnos med peklom in nebesi in prvi je vedno bolj vznemirljiv, doda.
Na poti duhovnega preporoda Prva svetovna vojna je tudi med umetniki zamajala zaupanje v trdnost vrednot – navsezadnje so jo številni doživeli neposredno na fronti in torej na najbolj neizprosen način. Fronta je vase posrkala različne generacije – Jakac se je v vojni uniformi srečal z očetom. Novomeški slikar je vedno govoril, da je bila druga svetovna vojna v primerjavi s prvo nič. Generacija, ki je tudi pod izkušnjo vojne šele dobro formirala svojo ekspresionistično likovno držo, se je v najglobljem etičnem spoznanju podala na pot duhovnega preporoda in zavezala iskanju novih vrednot, novega človeka, novega Boga.
"
http://www.rtvslo.si/svet/avstrija-prelozila-vajo-varovanja-meje-v-spilju-za-en-dan-na-26-junij/458233,prebežniki,"
					16. junij 2018 ob 19:04
					Dunaj - MMC RTV SLO, STA","
G. K.
","Avstrija preložila vajo varovanja meje v Špilju za en dan, na 26. junij","Po protestih iz Slovenije je Avstrija za en dan preložila načrtovano veliko vajo varovanja meje v Špilju, na kateri naj bi sodelovalo več sto policistov in vojakov. Vaja tako ne bo potekala 25. junija, na slovenski praznik dneva državnosti.

Da so se odločili za preložitev vaje, je za avstrijsko tiskovno agencijo APA potrdilo tudi notranje ministrstvo na Dunaju. Razlog za preložitev je, da je v ponedeljek, 25. junija, v Sloveniji praznik, so navedli.
Vendarle pa na Dunaju vztrajajo pri izvedbi vaje. Na njej želi avstrijski notranji minister Herbert Kickl, ki prihaja iz vrst skrajno desnih svobodnjakov, preveriti, ali je nova enota za varovanje meje Puma pripravljena, da obvlada morebiten novi naval prebežnikov na avstrijsko mejo, navaja Kurier na svoji spletni strani.
Slovenska notranja ministrica Vesna Györkös Žnidar je sicer v sredo v pismu Kicklu izrazila nasprotovanje vaji tako zaradi dejstva, da naj bi del te vaje potekal na slovenskem ozemlju, kot tudi zato, ker bi imel ta ""prikaz množičnega prihoda nezakonitih migrantov s slovenske strani na avstrijsko neizogibno zelo negativen učinek v Sloveniji, verjetno pa tudi v Avstriji"", so v sredo sporočili z notranjega ministrstva.
Ministrica: Avstrija pretiravaMinistrica je tudi poudarila, da ta vaja ""ne bo v ničemer prispevala k dobrim odnosom med našima državama ali k skupnim prizadevanjem za obvladovanje migrantske situacije v regiji"".
Dejala je tudi, da Avstrija pretirava, in poudarila, da Slovenija uspešno in učinkovito brani zunanjo schengensko mejo ter si prizadeva, da se migrantski val iz let 2015 in 2016 ne bi ponovil. Dokaz tega je tudi dejstvo, da so avstrijski organi Sloveniji letos vrnili 13 ljudi, lani v celotnem letu pa 39, je še poudarila ministrica v pismu Kicklu.
"
http://www.rtvslo.si/svet/evropa/italija-preprecila-vstop-v-pristanisca-se-dvema-humanitarnima-ladjama/458217,prebežniki,"
					16. junij 2018 ob 17:09
					Rim/Madrid - MMC RTV SLO, STA, Reuters","
A. P. J.
",Italija preprečila vstop v pristanišča še dvema humanitarnima ladjama,"Italijanski notranji minister Matteo Salvini je še dvema humanitarnima ladjama, ki v Sredozemskem morju rešujeta prebežnike, prepovedal vstop v italijanska pristanišča. ""Italijo bomo vodili Italijani,"" je zapisal na Twitterju.
Italija je pred šestimi dnevi zavrnila vstop v pristanišče ladji Aquarius, ki jo upravljata humanitarni organizaciji Zdravniki brez meja in SOS Mediterranee, na kateri je bilo 629 izčrpanih prebežnikov iz Afrike. Ker je ladjo zavrnila tudi Malta, je nastal zaplet, ki ga je rešila Španija, ki je prebežnike povabila, da se lahko izkrcajo v Valencii. To mesto naj bi dosegli v nedeljo.
Španija je medtem tudi sporočila, da je sprejela ponudbo Pariza, da tudi Francija sprejme del prebežnikov z reševalne ladje Aquarius. ""Francoska vlada bo glede predvidenega prihoda prebežnikov sodelovala s špansko vlado,"" je sporočila podpredsednica španske vlade Carmen Calvo in dodala, da bo Francija sprejela tiste, ki bodo izrazili željo, da tja odidejo.
""Ne podpiramo nezakonitih migracij""Salvini, ki je tudi vodja skrajnodesničarske Lige in namestnik premierja, pa je že napovedal, da Italija svojega ravnanja ne bo spreminjala. Na družbenih omrežjih je zapisal, da bo Italija še naprej preprečevala humanitarnim ladjam, da se zasidrajo v italijanskih pristaniščih. ""Te organizacije morajo vedeti, da Italija ne bo več podpirala nezakonitih migracij,"" je dejal Salvini.
Prepoved bo veljala za nemški organizaciji Sea-Eye in Mission Lifeline. Po njegovih besedah imata ob libijski obali nameščene svoje reševalne čolne, s katerimi rešujejo ljudi, ki so jih tam zapustili tihotapci.
Organizacija Mission Lifeline se je na Salvinijeve besede odzvala sarkastično in zapisala: ""Ko nas omenjajo fašisti ..."" Salvini jim ni ostal dolžan. Zapisal je, da ga ""žaljivke in zmerljivke ne bodo ustavile"" in da bodo ""Italijo vodili Italijani"".
Organizacija Mission Lifeline je v petek sporočila, da je pred libijsko obalo rešila 118 ljudi, med njimi 14 žensk, štiri otroke in dojenčka. Kot so sporočili, je italijanska obalna straža nato zahtevala, da se prebežnike napoti v libijsko pristanišče Misrata. ""Bojimo se, da bodo rešene ljudi odslej vračali v Libijo,"" so dodali.
Pred kratkim opravljena raziskava časopisa Corriere della Sera je pokazala, da 59 odstotkov Italijanov podpira ravnanje vlade.
V Evropo je od leta 2014 prišlo več kot 1,8 milijona prebežnikov. V Italiji naj bi bilo več kot 170.000 prosilcev za azil in še okoli 500.000 neregistriranih prebežnikov.
"
http://www.rtvslo.si/svet/evropa/conte-in-macron-za-evropske-centre-v-drzavah-izvora-prebeznikov/458160,prebežniki,"
					15. junij 2018 ob 18:52
					Pariz - MMC RTV SLO, STA","
J. R.
",Conte in Macron za evropske centre v državah izvora prebežnikov,"Italijanski premier Giuseppe Conte in francoski predsednik Emmanuel Macron sta se zaradi diplomatskega spora med državama po italijanski zavrnitvi ladje s prebežniki srečala v Parizu.
Voditelja sta se strinjala, da bi morala Evropska unija v državah izvora prosilcev za azil vzpostaviti centre, kjer bi obravnavala njihove prošnje.
""Vzpostaviti moramo evropske centre v državah odhoda prebežnikov, preden odrinejo na pot proti Evropi prek Sredozemskega morja,"" je na skupni novinarski konferenci z Macronom dejal Conte, ki je prav tako potrdil željo po ""podružnicah agencij za dodelitev azilov na drugi strani morja"", poroča francoska tiskovna agencija AFP.
Conte in Macron sta se sestala po tednu napetih odnosov med državama, potem ko je Macron Rim kritiziral zaradi zavrnitve humanitarne ladje Aquarius z več kot 600 prebežnikov, ki je zato za več dni obtičala med Malto in Italijo in jo je nazadnje sprejela Španija.
""Treba je preprečiti potovanja smrti,"" je izpostavil Conte in se zavzel za ""pospeševanje procesa prošenj za azil"" v omenjenih centrih. Macron je podprl okrepitev delovanja za boljše varovanje obal Sredozemskega morja.
""Dober odgovor je evropski, vendar pa sedanji evropski odgovor ni prilagojen in evropske solidarnosti, še posebej v zadnjih letih do Italije, ni bilo zaznati,"" je dejal le nekaj dni po tem, ko je Italiji očital, da bi morala po mednarodnem pravu prebežnike sprejeti. Njegov takratni poziv je nova italijanska vlada označila za ciničnega in hinavskega.
Macron za reforme dublinske uredbeMacron je poudaril pomembnost reforme dublinskega sistema, po katerem morajo prosilci za azil prošnjo vložiti v prvi članici EU-ja, v kateri vstopijo v Unijo, zaradi česar je veliko breme na sredozemskih državah. ""Sedanji sistem ne deluje, sistem solidarnosti s kvotami ne omogoča zadovoljivih rezultatov,"" je izpostavil Macron.
Francoski predsednik je ob tem podprl nemško kanclerko Angelo Merkel v njenem sporu z notranjim ministrom Horstom Seehoferjem glede njene migrantske politike. ""Države so zavezane poti, po kateri gredo njihovi predsedniki držav ali vlad. Tudi Nemčija ima predsednico vlade, ki je odgovorna pred svojimi svojimi ljudmi in parlamentom,"" je še dodal.
"
http://www.rtvslo.si/svet/evropa/je-nemska-koalicija-zaradi-migrantske-politike-angele-merkel-pred-razpadom/458092,prebežniki,"
					15. junij 2018 ob 10:56,zadnji poseg: 15. junij 2018 ob 22:05
					Berlin - MMC RTV SLO","
K. Št., J. R.
",Je nemška koalicija zaradi migrantske politike Angele Merkel pred razpadom?,"Med nemško kanclerko Angelo Merkel in notranjim ministrom Horstom Seehoferjem nastajajo vedno večja razhajanja glede migracijske politike, kar bi lahko vodilo do razhoda koalicije. 
Seehofer je v svoji zadnji potezi odstavil vodjo nemškega urada za migracije in begunce (Bamf) Jutto Cordt. Nemčijo sicer zadnje tedne pretresa afera okoli Bamfa, saj se je razvedelo, da je urad več kot 1.100 prošenj za azil odobril brez utemeljitve.
Nemški notranji minister Horst Seehofer iz Krščanske socialne unije (CSU) sicer zahteva, da nemška policija pridobi pooblastila, da lahko prebežnikom brez dokumentov na meji zavrne vstop v državo. Merklova, ki je že imela izredni sestanek s svojimi poslanci (CDU), ta predlog zavrača in se zavzema za rešitev na evropski ravni. 
CSU zahteva rešitev do ponedeljka, sicer grozi, da bo ukrepal po svoje. Vodja poslanske skupine CSU Alexander Dobrindt je v četrtek poudaril, da ima Seehofer vse pristojnosti, da policiji ukaže zavračanje prosilcev za azil. Ob tem je povedal, da bo vodstvo CSU končno odločitev sprejelo v ponedeljek v Münchnu.
Merklova pred težko odločitvijoČe bo Seeehofer ukazal zavračanje prebežnikov, se bo Merklova znašla pred težko odločitvijo, ali naj popusti, razveljavi ministrovo odločitev ali celo razreši Seehoferja, trdijo mediji.
Po poročanju nemške tiskovne agencije DPA bo spor med sestrskima strankama skušal zgladiti predsednik bundestaga Wolfgang Schäuble, ki uživa zaupanje obeh strani. Vodstvo CDU-ja ter vodja poslanske skupine stranke Volker Kauder naj bi ga prosila, da v prihodnjih dneh govori z vodstvom CSU-ja in skuša doseči kompromis.
Spor v CDU/CSU ""očitno"" resenMerklova je po navedbah DPA-ja, ki se sklicuje na vire v CSU-ju, zavrnila že dva kompromisna predloga CSU-ja. Ta je v sredo zvečer na kriznem sestanku v uradu kanclerke predlagal, da bi prosilce za azil na nemški meji začeli zavračati takoj, a bi ta ukrep ukinili, če bi evropski voditelji na vrhu 28. in 29. junija našli ustrezno rešitev. Pozneje je CSU predlagal, da bi v Nemčiji že pred vrhom dosegli dogovor o zavračanju prebežnikov, a bi ga uresničili le, če bodo pogajanja na evropski ravni propadla. A kanclerka ne pričakuje razpada vladajoče koalicije. Na vprašanje o iskanju rešitve je odgovorila: ""Mislim, da bomo to storili skupaj, vključno z zvezno vlado.""
Koalicijska partnerica SPD dogajanje v konservativni uniji spremlja z zaskrbljenostjo. ""Spor v zvezi CDU/CSU je očitno resen,"" je za časnik Augsburger Allgemeine dejala nemška ministrica za pravosodje Katarina Barley. Posvarila je pred hudo krizo v koaliciji in poudarila, da se je treba držati dogovorov iz koalicijske pogodbe.
"
http://www.rtvslo.si/svet/evropa/oxfam-francija-ponareja-dokumente-mladoletnikom-da-jih-lahko-deportira/458085,prebežniki,"
					15. junij 2018 ob 09:21,zadnji poseg: 15. junij 2018 ob 09:40
					London - MMC RTV SLO","
K. Št.
","Oxfam: Francija ponareja dokumente mladoletnikom, da jih lahko deportira","Po obtožbi Italije, da Francija v primeru prebežnikov ravna ""hinavsko"", je britanska humanitarna organizacija Oxfam objavila poročilo, da naj bi francoska policija mladoletnim beguncem rezala podplate in ponarejala dokumente, da jih lahko vrne v Italijo.
Oxfam v poročilu ""Nowhere but Out"" (Nikamor kot ven) opisuje stanje okoli 16.500 beguncev in ekonomskih migrantov, med katerimi je četrtina otrok brez spremstva, ujetih na nikogaršnji zemlji med italijanskim mejnim prehodom Ventimiglia in francoskim obmorskim letoviščem Menton.
Rezanje podplatovFrancija je leta 2015 poostrila nadzor na mejah, gleda na dublinsko uredbo pa morajo prebežniki za azil zaprositi v državi članici EU-ja, v katero vstopijo najprej, sicer jih druge države lahko deportirajo nazaj v državo izvora. Izjema je le v primeru mladoletnih oseb, ki lahko zaprosijo za azil v kateri koli državi članici EU-ja, v kateri so njihovi družinski člani, če pa so brez spremstva, lahko zaprosijo v kateri koli državi.
Po poročanju humanitarne organizacije pa naj bi se Francija 'otepala' tudi sprejema mladoletnih oseb. Po trditvah Oxfama naj bi francoska mejna straža mladoletne begunce ""fizično in psihično zlorabljala, jih pridrževala čez noč brez vode, hrane in odej ter jim onemogočala dostop do njihovih skrbnikov"". Prav tako naj bi jim ""rezali podplate, jim iz prenosnih telefonov odstranjevali SIM-kartice. V enem primeru so 'zelo mlado' Eritrejko prisilili, da je pešačila nazaj v Italijo s 40 dni starim novorojenčkom,"" poroča poročilo spletna stran Deutsche Welle.
Francoska policija pa naj bi jim celo ponarejala dokumente, pod pretvezo, da jih lahko deportira nazaj v Italijo – četudi se mladoletna oseba recimo želi vrniti v Italijo, bi morala počakati na to 24 ur in se v Italijo vrniti v spremstvu skrbnika. ""Ko so ti otroci poslani nazaj v Ventimiglio, za njih ni več poskrbljeno. Ko izstopijo z vlaka, so prepuščeni sami sebi,"" piše v poročilu, ki priznava, da je Italija ""znatno izboljšala"" postopke za prosilce za azil, ki so tudi razumljivejši. Več sto prebežnikov v Ventimiglii prebiva v nevzdržnih razmerah v taboriščih, ki jih je postavila italijanska vlada, kjer je slabo poskrbljeno za higieno, hrano in vodo.
Od leta 2013 je Italija sprejela skoraj 700.000 prebežnikov, večinoma iz Podsaharske Afrike, ki so prečkali nevarno pot Sredozemskega morja. Med njimi je kar pol milijona ljudi neregistriranih. Leta 2017 je v Italijo prispelo 17.337 otrok, med katerimi jih je bilo 15.779 brez spremstva.
Večina prebežnikov, ki prihaja iz zahodnega dela Afrike, si želi v Francijo, saj imajo tam sorodnike, prav tako govorijo francosko. Preostali pa želijo pot nadaljevati v Nemčijo, Veliko Britanijo in na Švedsko.
'Hinavska lekcija' FrancijeItalija je že večkrat opozorila članice EU-ja, da ne izpolnjujejo dogovora in prevzamejo določene kvote prebežnikov. Novi italijanski notranji minister Matteo Salvini je ta teden obtožil Francijo, da je od Italije sprejela le 640 od določenih 9.816 prebežnikov, hkrati pa da je Francija v Italijo med januarjem in majem deportirala 10.249 ljudi. Salvini, znan po protipriseljenskem stališču, je pred dnevi zavrnil sprejem prebežnikov z ladje Aquarius, ki jo je zavrnila tudi Malta, na koncu pa sprejela Španija, kar je Salvini označil za veliko zmago.
Francoski predsednik Emmanuel Macron je dejal, da bi morala Italija po mednarodnem pravu prebežnike sprejeti. Vlada v Rimu, ki jo sestavljata populistično Gibanje petih zvezd in skrajno desna Liga, je takoj odgovorila na kritike in zavrnila ""hinavske lekcije"" iz držav, kot je Francija. ""Izjave glede (ladje) Aquarius, ki prihajajo iz Francije, so presenetljive. Italija ne more sprejeti hinavskih lekcij iz držav, ki glede priseljevanja raje gledajo stran,"" je v torek sporočila italijanska vlada.
"
http://www.rtvslo.si/svet/evropa/madzarsko-sodisce-zaradi-smrti-71-prebeznikov-stiri-ljudi-obsodilo-na-25-let-zapora/458002,prebežniki,"
					14. junij 2018 ob 14:26,zadnji poseg: 14. junij 2018 ob 17:19
					Kecskemet - MMC RTV SLO, Reuters","
B. V., J. R.
",Madžarsko sodišče zaradi smrti 71 prebežnikov štiri ljudi obsodilo na 25 let zapora,"Madžarsko sodišče je štiri pripadnike skupine, ki je tihotapila ljudi, obsodilo na 25 let zapora, ker so leta 2015 dopustili, da je v tovornjaku umrlo 71 prebežnikov, moških, žensk, otrok. Tovornjak so pustili ob cesti.
Štirje moški, afganistanski in trije bolgarski državljani, so bili obtoženi uboja žrtev na vrhuncu množičnega prihoda prebežnikov v Evropo. Sodišče v Kecskemetu je na prvi stopnji presodilo, da so vsi štirje krivi, obsojeni pa se lahko na sodbo pritožijo.
Moški so bili obsojeni tudi članstva v skupini, ki se je ukvarjala z organiziranim kriminalom. Na zatožni klopi se je skupno znašlo 14 ljudi, preostalo deseterico, zadolženo za nabavo vozil in novačenje voznikov, so obsodili na zaporne kazni od treh do 13 let. 
Na poti od madžarsko-srbske meje proti Avstriji se tihotapci niso zmenili za klice na pomoč prebežnikov, ki so, zaprti v tovornjaku, pred smrtjo po njem tolkli in vpili, je po poročanju Reutersa dejalo tožilstvo, ki je že napovedalo pritožbo na razsodbo, saj je po njihovi oceni kazen preblaga. Zahtevali so dosmrtno ječo.
Trupla 59 moških, osmih žensk in štirih otrok iz Sirije, Iraka in Afganistana so v zapuščenem tovornjaku v Avstriji našli 26. avgusta 2015. Najdba je pretresla Evropo, smrt prebežnikov pa je bil najhujši incident na balkanski begunski poti, po kateri je na stotisoče ljudi bežalo pred vojno in revščino na Bližnjem vzhodu, v Afriki in Aziji.
"
http://www.rtvslo.si/evropska-unija/institucije-eu-ja-za-poenotenje-pogojev-za-pridobitev-mednarodne-zascite/457990,prebežniki,"
					14. junij 2018 ob 12:36
					Strasbourg - MMC RTV SLO, STA","
B. V.
",Institucije EU-ja za poenotenje pogojev za pridobitev mednarodne zaščite,"Evropska komisija, Svet EU-ja in Evropski parlament so v Strasbourgu dosegli dogovor o t. i. kvalifikacijski uredbi o pogojih za pridobitev mednarodne zaščite oziroma o poenotenju teh pogojev.
Nova uredba bo nadomestila obstoječo direktivo ter bolj jasno opredelila in poenotila pogoje, so sporočili iz pisarne evropske poslanke Tanje Fajon (S&D/SD), ki je predsedovala dialogu med institucijami.
""Naš cilj je bil, da v EU-ju poenotimo pogoje za dodelitev mednarodne zaščite, da odpravimo nepotrebne finančne in administrativne ovire in da ljudem, ki so upravičeni do azila na evropskih tleh in s tem pravice za prebivanje, omogočimo vključitev v družbo ter možnosti za dostojno delo in življenje,"" je dejala Tanja Fajon, poročevalka o tej problematiki v Evropskem parlamentu.
Evropska poslanka je ob tem izrazila obžalovanje, da jim ni uspelo doseči želenega dogovora o poenotenju obdobja dovoljenj za bivanje, zagotovili pa so, da bodo države članice upravičencem do statusa begunca oziroma subsidiarne zaščite izdajale dovoljenja z minimalno veljavnostjo treh oziroma enega leta.
Kot je še dodala, državam ne bo treba izvajati stalnih pregledov mednarodne zaščite, če za to ne bo utemeljenih razlogov. Tanja Fajon je to določilo označila za veliko zmago za parlament. ""S tem bomo članice razbremenili nepotrebnih dodatnih finančnih in administrativnih bremen, hkrati pa upravičencem do azila zaradi neomejenega statusa omogočili več stabilnosti in varnosti ter možnost uspešnejšega in hitrejšega vključevanja v družbo,"" je pojasnila.
""Dosegli smo tudi pomemben preboj glede uporabe zaščite v državi izvora, definicije družinskih članov, tudi položaja otrok brez spremstva. Veliko zmago smo v parlamentu dosegli s popolnim izenačenjem z EU-državljani glede pravic do dela, izobraževanja, socialne pomoči ..."" je poudarila Tanja Fajon.
Na vrsti voditelji članicA končna odločitev je zdaj rokah evropskih voditeljev, ki bodo konec junija na vrhu EU-ja odločali o nadaljnji usodi ""nujne reforme"" obstoječega dublinskega azilnega sistema, je opozorila poslanka. ""Če dogovora o njej ne bo, bo ves trud zaman, saj v Evropi ne bomo zagotovili učinkovitega upravljanja migracij in varnosti,"" je dejala.
Prizadevanja za prenovo dublinske uredbeČlanice Unije se medtem trudijo doseči dogovor o prenovi dublinske uredbe, ki določa, da je treba prošnjo za azil obravnavati v prvi državi vstopa v EU-ja. Veljavna pravila so se ob množičnem prihodu prebežnikov izkazala za popolnoma neučinkovita.
Najspornejši del reforme je mehanizem, ki v resni krizi v skrajnem primeru predvideva obvezno premeščanje beguncev po članicah Unije po vnaprej določenem ključu. Medtem ko Višegrajske države (Poljska, Madžarska, Češka, Slovaška) obveznim begunskim kvotam odločno nasprotujejo, južne članice, v katerih je največ prebežnikov, kot je Italija, zahtevajo več solidarnosti.
"
http://www.rtvslo.si/slovenija/gyoerkoes-znidarjeva-izrazila-nasprotovanje-avstrijski-vaji-varovanja-meje-v-spilju/457939,prebežniki,"
					13. junij 2018 ob 22:47
					Ljubljana - MMC RTV SLO","
B. R.
",Györkös Žnidarjeva izrazila nasprotovanje avstrijski vaji varovanja meje v Špilju,"Notranja ministrica Vesna Györkös Žnidar je v pismu avstrijskemu kolegu Herbertu Kicklu izrazila nestrinjanje z vajo varovanja meje na mejnem prehodu Špilje, ki jo za 25. junij načrtujeta avstrijska policija in vojska. Več sto vojakov in policistov naj bi prikazalo, kako zaustaviti veliko skupino beguncev.
Kot so sporočili z notranjega ministrstva, ministrica vaji nasprotuje tako zaradi dejstva, da naj bi del te vaje potekal na slovenskem ozemlju, poleg tega pa je opozorila, da bi imel ta ""prikaz množičnega prihoda nezakonitih migrantov s slovenske strani na avstrijsko neizogibno zelo negativen učinek v Sloveniji, verjetno pa tudi v Avstriji"".
Poudarila je, da ta vaja ""ne bo v ničemer prispevala k dobrim odnosom med našima državama ali k skupnim prizadevanjem za obvladovanje migrantske situacije v regiji"".
Ministrica je tudi ocenila, da so bili s skupnimi dejavnostmi v zadnjem času, predvsem s srečanjem direktorjev policij na Brdu pri Kranju in z usklajenim nastopom na ministrski konferenci v Sarajevu, postavljeni dobri temelji za večji angažma na področju migracij vseh držav v regiji.
""Predvsem je bilo doseženo zaupanje, da lahko s skupnim nastopom preprečimo dodatno poslabšanje migracijske situacije in da sta Slovenija in Avstrija pri tem partnerici,"" je poudarila ministrica in opozorila, da bi izvedba vaje v Špilju to močno ogrozila.
Györkös Žnidarjeva je znova poudarila, da Slovenija uspešno in učinkovito brani zunanjo schengensko mejo in si prizadeva, da se migrantski val iz let 2015 in 2016 ne bi ponovil. Dokaz tega je tudi dejstvo, da so avstrijski organi Sloveniji letos vrnili 13 ljudi, lani v celem letu pa 39, je še poudarila ministrica.
Avstrijski notranji minister Kickl je vajo v Špilju napovedal konec prejšnjega tedna. Več sto vojakov in policistov naj bi 25. junija, ko Slovenija zaznamuje dan državnosti, prikazalo, kako zaustaviti veliko skupino beguncev. V Špilju na avstrijskem Štajerskem imajo sicer Avstrijci postavljeno obsežnejšo infrastrukturo za zaščito meje, vključno z ograjami, tako da begunci nimajo prav veliko manevrskega prostora.
"
http://www.rtvslo.si/svet/evropa/po-hinavski-lekciji-italijanski-gospodarski-minister-odpovedal-obisk-francije/457859,prebežniki,"
					13. junij 2018 ob 11:04,zadnji poseg: 13. junij 2018 ob 17:10
					Rim - MMC RTV SLO, STA","
K. Št., J. R.
","Po ""hinavski lekciji"" italijanski gospodarski minister odpovedal obisk Francije","Medtem ko je Italija zaradi diplomatskega spora o nesprejemu prebežnikov z ladje Aquarius na zagovor poklicala francoskega veleposlanika v Rimu, je italijanska mornarica na Sicilijo prepeljala 932 ljudi, rešenih iz Sredozemskega morja.  
Italijanska mornarica jih je rešila konec prejšnjega tedna in jih prepeljala v sicilijansko pristaniško mesto Catania. Med rešenimi je večina žensk in otrok iz Eritreje, italijanski mediji poročajo tudi o dveh truplih.
V številnih pristaniščih Sicilije so za danes sicer napovedane demonstracije različnih protirasističnih organizacij pod geslom Odprite pristanišča.
Italija se je pred dnevi zapletla v diplomatski spor, saj je zavrnila 629 prebežnikov z ladje Aquarius, ki ji nova populistična in evroskeptična italijanska vlada ni dovolila pristati v Italiji. Italijanska vlada je zahtevala, da prebežnike sprejme Malta, ki je odgovornost zanje zavrnila. Negotovost je v ponedeljek prekinila nova španska vlada pod vodstvom predsednika socialistov (PSOE) Pedra Sáncheza, ki je sporočila, da bo ladjo sprejela Španija.
Italija presenečena nad odzivom FrancijeOdločitev španske vlade je italijanski notranji minister Matteo Salvini označil za veliko zmago, zaradi česar je Francija italijansko vlado obtožila cinizma in neodgovornosti. Francoski predsednik Emmanuel Macron je dejal, da bi morala Italija po mednarodnem pravu prebežnike sprejeti.
Vlada v Rimu, ki jo sestavljata populistično Gibanje petih zvezd in skrajno desna Liga, je takoj odgovorila na kritike in zavrnila ""hinavske lekcije"" iz držav, kot je Francija. ""Izjave glede (ladje) Aquarius, ki prihajajo iz Francije, so presenetljive. Italija ne more sprejeti hinavskih lekcij iz držav, ki glede priseljevanja raje gledajo stran,"" je v torek sporočila italijanska vlada.
Italijansko zunanje ministrstvo je zato na pogovor poklicalo francoskega veleposlanika v Rimu.
Salvini zahteva opravičiloNotranji minister Matteo Salvini je medtem zahteval opravičilo Francije. ""Naša zgodovina solidarnosti, velikodušnosti in prostovoljstva si ne zasluži klofut članov francoske vlade in upam, da se bo francoska vlada v najkrajšem mogočem času uradno opravičila,"" je v senatu izjavil Salvini.
""Če uradno opravičilo ne pride, bi premier Giuseppe Conte naredil prav, če ne bi šel v Francijo,"" je Salvini zagrozil celo z odpovedjo za petek načrtovanega srečanja z Macronom.
Ob tem je Franciji očital, da je v okviru evropske sheme za premestitev sprejela le 640 od obljubljenih 9.000 prosilcev za azil iz Italije. Francoskega predsednika je pozval, naj ""preide od besed k dejanjem"" in začne ""jutri zjutraj"" sprejemati prosilce za azil.
Tiskovni predstavnik francoskega zunanjega ministrstva je medtem sporočil, da se Francija zelo dobro zaveda migrantskega pritiska na Italijo in njenega truda ter potrdil zavezanost dialogu in sodelovanju.
Italijanski minister odpovedal obisk FrancijeItalijanski minister za gospodarstvo Giovanni Tria je zaradi diplomatskega spora odpovedal predvidevano srečanje s francoskim kolegom Brunom Le Mairom v Parizu. Kot so povedali na ministrstvu, je bil obisk odpovedan zaradi ""nedavnih dogodkov"".
Le Maire je odločitev obžaloval. Pozneje se je iz vira na francoskem ministrstvu izvedelo, da sta ministra že govorila po telefonu in se dogovorila, da bo Tria v Pariz prišel ""v prihodnjih dneh"", poroča nemška tiskovna agencija DPA.
Študija ZN-a: Ostrejši nadzori na mejah povečujejo tihotapljenje ljudiOstrejši nadzor na mejah pa pogosto poveča tveganje za prebežnike, saj tihotapci s tem več zaslužijo, ugotavlja prva globalna študija o prebežnikih, ki jo je na Dunaju objavil Urad ZN-a za mamila in kriminal (UNODC). Po podatkih omenjene študije so tihotapci leta 2016 po vsem svetu pretihotapili najmanj 2,5 milijona ljudi in s tem zaslužili skoraj šest milijard evrov, kar je toliko, kot so tega leta ZDA in EU skupaj porabili za humanitarno pomoč v svetu.
Študija opisuje 30 glavnih tihotapskih poti, med katerimi je sredozemska najpomembnejša na svetu, in ugotavlja, da je povpraševanje po tihotapcih še posebej visoko med begunci, ki tako skušajo priti na varen cilj. Na to nevarno pot se poda tudi veliko otrok brez spremstva, zaradi česar so še ranljivejši, da postanejo žrtve prevar in zlorab tihotapcev in drugih. Čez Sredozemsko morje so leta 2016 pretihotapili okoli 375.000 prebežnikov, približno enako število ljudi je tega leta tihotapcem plačalo za pot iz zahodne v severno Afriko. Številni bežijo tudi iz Srednje Amerike, južnih delov Azije ter posameznih držav, kot sta Somalija in Eritreja. Med najpriljubljenejšimi cilji so Evropa ter Severna in Južna Amerika.
Vzdolž večine tihotapskih poti so ugotovili sistematične poboje prebežnikov, ki so ranljivi tudi za druge oblike kriminala, kot so nasilje, posilstvo, ugrabitev, izsiljevanje in trgovina z ljudmi. K tihotapljenju pogosto spadajo organizacija lažnih porok ali fiktivne zaposlitve, ponarejanje dokumentov in podkupovanje uradnikov. Zaradi tega so tihotapske mreže na več ravneh vpletene v korupcijo, ugotavlja študija. Študija opozarja, da bi možnosti za tihotapce zmanjšali, če bi bilo v državah izvora prebežnikov in begunskih centrih več priložnosti za zakonite migracije. Povpraševanje po tihotapcih pa bi zmanjšali z ozaveščanjem ljudi o nevarnostih tihotapljenja.
"
http://www.rtvslo.si/svet/evropa/merkel-zavracanje-prebeznikov-bi-eu-ju-mocno-skodovalo/457852,prebežniki,"
					13. junij 2018 ob 09:25,zadnji poseg: 13. junij 2018 ob 19:51
					Berlin - MMC RTV SLO, STA","
K. Št., J. R.
",Merkel: Zavračanje prebežnikov bi EU-ju močno škodovalo,"Nemška kanclerka Angela Merkel je glede spora z notranjim ministrom Horstom Seehoferjem o migracijski politiki dejala, da bi zavračanje prebežnikov na nemški meji ""močno škodovalo"" Evropski uniji.
Nemški notranji minister in vodja bavarske Krščansko-socialne unije (CSU) Horst Seehofer si prizadeva, da bi nemška policija na meji zavračala prebežnike, ki so za azil zaprosili že v drugi državi članici EU-ja. Prav tako se zavzema za idejo, da bi policisti lahko zavrnili tudi vse tiste, ki so brez zakonitih dokumentov ali pa so bili že deportirani iz Nemčije in se skušajo vrniti.
Krščanski demokrati (CDU) nemške kanclerke Angele Merkel in sestrska stranka CSU ideji niso naklonjene. ""Pomembno je, da tovrstne odločitve sprejemamo skupaj v Evropi, in ne ravnamo enostransko,"" je dejala kanclerka po torkovem srečanju z avstrijskim kolegom.
Ob tem je opozorila, da bi lahko zavračanje prebežnikov na nemški meji močno škodovalo EU-ju in spodkopalo solidarnost znotraj nje, kar bi lahko pripeljalo do težav z Avstrijo, ki bi morala prevzeti odgovornost za večino zavrnjenih prebežnikov, poroča nemška tiskovna agencija DPA.
Kurz in Seehofer vzpostavljata ""os voljnih""Nemški notranji minister je po izjavah Merklove odpovedal udeležbo na integracijskem vrhu v uradu kanclerke in odpotoval k avstrijskemu kanclerju Sebastianu Kurzu, s katerim sta v sodelovanju z Italijo začrtala novo smer sodelovanja pri izvajanju begunske politike.
Kurz in Seehofer sta se na Dunaju zavzela za zaščito zunanjih meja EU-ja. Kurz je po pogovorih s Seehoferjem povedal, da so notranji ministri Avstrije, Nemčije in Italije oblikovali ""os voljnih"" za boj proti nezakonitim migracijam.
""Zadovoljen sem, ker med Rimom, Dunajem in Berlinom želimo vzpostaviti sodelovanje in menim, da bo prispevalo k zmanjšanju nezakonitega priseljevanja v Evropo,"" je dejal po poročanju francoske tiskovne agencije AFP.
Kurz napoveduje ostre ukrepeAvstrijska vlada, ki bo z julijem prevzela predsedovanje EU-ju, si bo po njegovih besedah prizadevala za večjo zaščito zunanjih meja Unije. To je edina pot za ohranitev schengenskega območja s prostim pretokom ljudi, meni Kurz, ki se je zavzel za krepitev evropske mejne in obalne straže Frontex – ta bi se morala preoblikovati v polno operativno obmejno policijo, s čimer bi se, po besedah Kurza, izognili potrebi po enostranskem ukrepanju posameznih držav članic.
""Potekajo prizadevanja za vzpostavitev zavetišč izven Evrope, kjer bi lahko namestili begunce in jim zagotavljali zaščito, ne pa tudi boljšega življenja v Srednji Evropi,"" je v torek zvečer za avstrijsko televizijo ORF idejo o centru zunaj EU-ja znova potrdil avstrijski kancler. 
"
http://www.rtvslo.si/svet/evropa/prebeznike-z-aquariusa-bodo-prepeljali-v-spanijo-francija-italijo-obtozuje-cinizma/457742,prebežniki,"
					12. junij 2018 ob 09:45,zadnji poseg: 12. junij 2018 ob 16:37
					Madrid/Rim - MMC RTV SLO, STA, Reuters","
A. P. J., B. V.
",Prebežnike z Aquariusa bodo prepeljali v Španijo. Francija Italijo obtožuje cinizma.,"Prebežnike z ladje Aquarius, ki je zaradi zavračanja Italije in Malte od sobote ujeta na morju med državama v Sredozemskem morju, bodo premestili na dve italijanski ladji in prepeljali v Španijo. Pariz medtem Rimu očita cinizem in neodgovornost.
To sta sporočili nevladni organizaciji Zdravniki brez meja ter SOS Mediteranee, v lasti katerih je Aquarius. Vsaka izmed dveh italijanskih ladij naj bi sprejela del od skupno 629 prebežnikov z Aquariusa, nato pa naj bi jih hkrati prepeljali v špansko pristanišče Valencia. Organizacija SOS Mediteranee je prek Twitterja še sporočila, da bodo na Aquarius z italijansko ladjo kmalu prepeljali zaloge hrane in potrebščin. Kaj se bo potem dogajalo z ljudmi na krovu, še ni znano.
Zdravniki brez meja ob tem opozarjajo, da bodo morali izčrpani prebežniki na morju preživeti še štiri dni. ""Bolje bi bilo, če bi rešene potnike spustili na kopno v najbližjem pristanišču, pozneje pa bi jih prepeljali v Španijo ali drugo varno državo,"" so zapisali v sporočilu za javnost. Štiridnevna pot do Valencie je nevarna, poroča Reuters.
Malta in Italija pohvalili ŠpanijoLadja Aquarius je obtičala v Sredozemskem morju med Italijo in Malto, ker ji nova populistična desničarska italijanska vlada ni dovolila pristati v Italiji. Zahtevala je, da jih sprejme Malta, ta pa zavrača odgovornost zanje. Negotovost je v ponedeljek prekinila nova španska vlada pod vodstvom predsednika socialistov (PSOE) Pedra Sáncheza, ki je sporočila, da bo ladjo sprejela Španija. ""Naša odgovornost je pomagati, da se izognemo humanitarni katastrofi in tem ljudem zagotovimo varno izkrcanje, s tem pa uresničimo svoje človekoljubne zaveze,"" je dejal Saáchez.
Svet Evrope je pozdravil potezo Madrida: ""Reševanje življenj na morje je obveza, ki jo morajo države vedno uresničiti,"" je tvitnila komisarka za človekove pravice pri omenjeni organizaciji Dunja Mijatović. Potezo Španije je pohvalil tudi malteški premier Joseph Muscat, se zahvalil Madridu ter dodal: ""Čim prej se bomo morali usesti in se pogovoriti, kako takšne zaplete v prihodnje preprečiti. To je evropska težava.""
Odločitev španske vlade, da sprejme prebežnike, je italijanski notranji minister Matteo Salvini označil za veliko zmago. ""ZMAGA,"" je z velikimi črkami zapisal na Twitterju. ""To je prvič, kar pomnijo naši državljani, da ladja, ki je rešila prebežnike v Libiji, ne bo pristala v italijanskem pristanišču, to je znak, da se bo nekaj spremenilo,"" je bil zadovoljen Salvini, ki je dodal: ""Izplačalo se je, da smo jasno in vljudno dvignili svoj glas – to, česar italijanska vlada ni naredila že leta."" Pred tem je na Twitterju zapisal: ""Reševanje življenj je dolžnost, vendar Italija ne more postati veliko begunsko taborišče, Italija ne bo več rekla 'da', tokrat bo rekla 'ne'"".
Francija kritična do ItalijeFrancija je medtem novo italijansko vlado obtožila cinizma in neodgovornosti. Francoski predsednik Emmanuel Macron je dejal, da bi morala Italija pod mednarodnim pravom prebežnike sprejeti. ""V obnašanju italijanske vlade glede teh dramatičnih humanitarnih razmer je zaznati cinizem in neodgovornost,"" je po besedah predstavnika vlade Benjamina Griveauxa Macron dejal francoskim ministrom.
Francoski zunanji minister Edouard Philippe je francoskemu parlamentu dejal, da se je ""Italija, italijanska vlada, odločila ne spoštovati svojih mednarodnih obveznosti glede varnosti za ljudi"". Predstavnik Macronove stranke je šel korak dlje in dejal: ""Italijansko stališče me sili k bruhanju.""
Rim se je že odzval. Podpredsednik vlade in vodja koalicijskega Gibanja petih zvezd Luigi Di Maio je italijansko kritiko že zavrnil. Italijanski minister za promet Danilo Toninelli pa je dejal, da ""naj si nihče ne drzne označiti Italije ali njene vlade za nečloveško ali ksenofobno"". Ladja italijanske obalne straže z 937 prebežniki na krovu medtem pluje od libijske obale do Sicilije, kjer naj bi pristala v sredo.
Na krovu tudi 123 mladoletnihNa ladji je po podatkih nevladnih organizacij tudi 123 mladoletnikov brez spremstva iz Eritreje, Gane, Nigerije in Sudana, 11 majhnih otrok in sedem nosečnic. Ob prebežnikih, ki jih je v več operacijah v libijskih vodah rešila nevladna organizacija SOS Mediteranee, jih je na Aquariusu tudi 400, ki so jih rešile italijanska obalna straža in trgovske ladje.
"
http://www.rtvslo.si/svet/evropa/avstrijci-bodo-25-junija-pri-spilju-vadili-varovanje-meje-s-slovenijo/457694,prebežniki,"
					11. junij 2018 ob 16:23,zadnji poseg: 11. junij 2018 ob 16:30
					Dunaj/Ljubljana - MMC RTV SLO, STA","
A. V.
","Avstrijci bodo 25. junija pri Špilju ""vadili"" varovanje meje s Slovenijo","Avstrijske varnostne sile za 25. junij na mejnem prehodu s Slovenijo Špilje pripravljajo veliko vajo varovanje meje, na kateri bo sodelovalo več sto policistov in vojakov. 
Vajo je konec prejšnjega tedna napovedal avstrijski notranji minister Herbert Kickl. Več sto vojakov in policistov bo 25. junija, ko Slovenija praznuje dan državnosti, prikazalo, kako ustaviti veliko skupino beguncev. V Špilju na avstrijskem Štajerskem, na slovenski strani je Šentilj, imajo sicer Avstrijci postavljeno obsežnejšo infrastrukturo za zaščito meje, vključno z ograjami, tako da begunci nimajo prav veliko manevrskega prostora.
""Smo tako blizu meje, da je to slovenski problem, in ne avstrijski,"" je ob tem dejal Kickl, ki prihaja iz vrst avstrijskih svobodnjakov (FPÖ). Tudi obrambni minister Mario Kunasek (FPÖ) je izrazil podporo vaji. ""Kar se je dogajalo leta 2015, se ne sme ponoviti,"" je povedal.
Kickl: Avstrija ne bo dopustila novega begunskega vala Na vaji bo sodelovala tudi nova enota za varovanje meje, imenovana Puma, ki jo bo sestavljalo 600 pripadnikov varnostnih sil. V vsaki zvezni deželi bo ena skupina te enote, katere pripadniki se bodo po potrebi v 24 urah lahko zbrali na enem mestu. Celotna enota bo v celoti vzpostavljena šele septembra, v Špilju pa bo njen del prikazal pripravljenost za ukrepanje. Kot je povedal Kickl, so na vajo povabili tudi policiste vseh avstrijskih dežel, da bi pokazali odločenost Dunaja, da v Avstriji ne bodo dopustili novega begunskega vala. Poleg tega želijo, da bi videli, kako poteka takšno ukrepanje.
Slovenska policija: Letos iz Avstrije le 13 vrnjenih migrantov   Slovenska policija je na Twitterju v odzivu zapisala, da je bila s predlogom vaje seznanjena. ""Izrazili smo nestrinjanje tako z datumom, predvidenim krajem kot tudi samim konceptom vaje. Število migrantov, ki vstopajo v Avstrijo iz Slovenije, ni tolikšno, da bi zahtevalo take vaje,"" so navedli. Kot so sporočili za časopis Delo, so letos iz Avstrije prejeli samo 13 vrnjenih migrantov.
Vodja avstrijskega kriminalističnega urada Franz Lang je medtem pojasnil, da na dan naštejejo 30 poskusov nezakonitega prehoda meje. Prihodov je po njegovih besedah malo predvsem po zaslugi hrvaškega dobrega varovanja zunanje meje EU-ja. Kickl in Lang sta zavrnila navedbe, da avstrijska vlada z opozorili o novih begunskih tokovih pretirava. ""To se dogaja na Balkanu,"" je povedal minister. Dodal je, da državam ob balkanski begunski poti, ki niso v Evropski uniji, Dunaj ne želi groziti, in poudaril, da bi sodelovanje koristilo tudi njim.
"
http://www.rtvslo.si/slovenija/gyoerkoes-znidarjeva-slovenska-policija-zelo-dobro-varuje-zunanjo-schengensko-mejo/457688,prebežniki,"
					11. junij 2018 ob 15:41,zadnji poseg: 11. junij 2018 ob 17:29
					Ljubljana - MMC RTV SLO, STA","
Sa. J.
",Györkös Žnidarjeva: Slovenska policija zelo dobro varuje zunanjo schengensko mejo,"Ministrica Vesna Györkös Žnidar je poudarila, da slovenska policija zunanjo schengensko mejo dobro varuje in spremlja, kaj se dogaja na migracijskih poteh.
Ministrica za notranje zadeve, ki opravlja tekoče posle, Vesna Györkös Žnidar, je ob robu slovesnosti v Tacnu povedala, da so razmere pod nadzorom in stabilne. To gre pripisati predvsem ukrepom, ki se izvajajo ob meji in v notranjosti države. 
Ponovila pa je svoje opozorilo, da se postopki mednarodne zaščite izkoriščajo za to, da se ljudje izogibajo vračanju. To bo še večja težava ob povečanem migracijskem pritisku in s tem se bo v prihodnje treba ukvarjati, je poudarila.
Avstrija nima nobenega razloga, da bi mejo zaprla""Že sama statistika potrjuje, da slovenska policija zelo dobro varuje zunanjo schengensko mejo, o tem priča tudi minimalno število vrnjenih oseb iz Avstrije v Slovenijo,"" je povedala ministrica in dodala, da Avstrija nima popolnoma nobenega razloga za zapiranje meje.
Po besedah ministrice slovenska policija dobro varuje zunanjo schengensko mejo, s tem pa ""dokazuje, da z vidika varnosti v schengenskem območju ne predstavljamo nevarnosti niti Avstriji niti nobeni drugi državi"".
Migracije je treba ustaviti na zunanjih mejah EU-jaKar se tiče možnosti postavljanja nove zaščitne ograje na meji, je Györkös Žnidarjeva pojasnila, da v celoti sledijo strokovnim ocenam policije. ""Določeni predlogi so, upam, da se bodo odločitve v kratkem tudi sprejele. Tam, kjer začasnih tehničnih ovir ni, predvsem zaradi nasprotovanja lokalnega prebivalstva, je namreč porast ilegalnih migracij. Začasne tehnične ovire tudi zaradi kadrovske slike policije predstavljajo del učinkovitega varovanja zunanje schengenske meje.""
Na območju Bele krajine so od petka izsledili 72 tujcev, ki so nezakonito prestopili državno mejo. Večino prijetih tujcev so policisti že predali hrvaškim varnostnim organom. Z novomeške policijske uprave so sporočili še, da so na avtocestnem postajališču Obrežje prijeli tudi 40-letnega državljana Nemčije, ki je prevažal tri državljane Sirije. Nemca so priprli, Sirce pa predali hrvaškim policistom.
.Ministrica je prepričana, da moramo prebežnike ustaviti na zunanjih mejah EU-ja. Ponovila je, da je treba na zunanjih mejah EU-ja vzpostaviti žariščne točke, kjer se bo dejansko ugotavljalo, kdo je upravičen do mednarodne zaščite in kdo ne. Tiste, ki niso upravičeni, pa je treba vračati. ""Glavnina migracijskega pritiska se ne more in ne sme reševati v Sloveniji,"" je dodala.
Na voljo 400 pomožnih policistovGeneralni direktor policije Simon Velički je spomnil, da so v policiji povečanje nezakonitih migracij letos predvidevali, zadevo obvladujejo in vse postopke izvajajo v mejah svojih pristojnosti.
Poudaril je, da imajo na voljo tudi 400 pomožnih policistov, ki so dovolj usposobljeni za opravljanje vseh nalog, med njimi je skoraj 200 policistk in policistov, ki so končali svoje redno delo v policiji in so vrhunski strokovnjaki.
107 tujcev čaka na podaljšanje prošnje:
.
270 prosilcev za mednarodno zaščito:
"
http://www.rtvslo.si/svet/evropa/spanija-bo-sprejela-ladjo-s-prebezniki-ki-je-sprla-italijo-in-malto/457626,prebežniki,"
					11. junij 2018 ob 07:13,zadnji poseg: 11. junij 2018 ob 17:46
					Rim - MMC RTV SLO, Reuters, STA","
K. T., A. V.
","Španija bo sprejela ladjo s prebežniki, ki je ""sprla"" Italijo in Malto","Španija je sporočila, da bo sprejela reševalno ladjo Aquarius s 629 prebežniki, ki je obtičala sredi Sredozemskega morja, potem ko sta tako Italija kot tudi Malta zavrnili, da bi vplula v katero od njunih pristanišč.  
Očitno bo zdaj Španija rešila zaplet, ki je nastal, ko novi italijanski minister za notranje zadeve Matteo Salvini ni dovolil, da ladja zapluje v italijansko pristanišče, malteške oblasti pa so zavrnile njegov poziv, da mora ladjo sprejeti Malta.
Novi španski socialistični premier Pedro Sanchez je v ponedeljek dejal, da bo ""Španija ponudila varno zatočišče Aquariusu in tako preprečila humanitarno katastrofo"". Ladja bo zdaj pristala v Valencii, čeprav še ni jasno, ali bo lahko opravila 1.300 km dolgo pot do Španije.      
Salvini na Twitterju: Zmaga! Odločitev španske vlade, da sprejme migrante, je italijanski notranji minister Matteo Salvini danes označil za veliko zmago. ""Zmaga,"" je z velikimi začetnicami zapisal na Twitterju. ""To je prvič, kar pomnijo naši državljani, da ladja, ki je rešila migrante v Libiji, ne bo pristala v italijanskem pristanišču, to je znak, da se bo nekaj spremenilo,"" je bil zadovoljen Salvini na novinarski konferenci v Milanu.
Italija ne more postati veliko begunsko taboriščeTo, da vsi migranti, ki jih rešijo v Sredozemskem morju, avtomatično ne gredo v Italijo, je ""prvi pomemben signal"" do boljše delitve bremena migrantov znotraj EU, je dejal ter za torek napovedal telefonske pogovore o tem vprašanju s kolegi iz Francije, Nemčije, Avstrije, Belgije in Nizozemske. ""Izplačalo se je, da smo jasno in vljudno dvignili naš glas - to, česar italijanska vlada ni naredila že leta,"" je še dejal na sedežu svoje skrajno desne Lige. Pred tem je na Twitterju zapisal: ""Reševanje življenj je dolžnost, vendar Italija ne more postati veliko begunsko taborišče, Italija ne bo več rekla 'da', tokrat bo rekla 'ne'"".
Muscat se je zahvalil SanchezuMalteški premier Joseph Muscat se je medtem španskemu premierju zahvalil, ker je izrazil pripravljenost sprejeti migrante z ladje Aquarius. Napovedal je, da bo Malta na ladjo poslala sveže zaloge živil. Ob tem, da je Italijo obtožil, da je prekršila mednarodna pravo in povzročila zaplet, pa je na Twitterju še dodal, da se bo treba pogovoriti, kako preprečiti ponovitev tovrstnih zapletov, saj gre za evropsko vprašanje. 
Malta: Ladja je pod italijansko zakonodajo Predtem so iz malteške prestolnice Valette pojasnili, da je francoska humanitarna organizacija SOS Mediterranée prebežnike pobrala v libijskih vodah, kar pomeni, da je ladja s prebežniki pod italijansko zakonodajo. Kot so sporočili z ladje, so jim v italijanskem koordinacijskem centru za reševanje odredili, naj ostanejo na trenutnem položaju, kar je približno 35 morskih milj od Sicilije in 27 morskih milj od Malte. Na ladji so prebežniki, ki so jih rešili v šestih reševalnih operacijah.
Evropska komisija je pozvala k hitri rešitvi zapleta in poudarila, da bi morali biti prioriteta italijanskih in malteških oblasti ljudje na krovu Aquariusa. Tudi agencija Združenih narodov za prebežnike v Italiji je državo in vpletene pozvala k hitri rešitvi, da bi prebežniki na krovu Aquariusa varno in hitro prišli na kopno. 
Med prebežniki 123 mladoletnikov iz Eritreje, Gane, Nigerija in Sudana Na ladji je 629 prebežnikov, okoli 400 med njimi so rešile italijanska mornarica, italijanska obalna straža in trgovske ladje, potem pa so jih premestili na ladjo Aquarius. Kot so še sporočili iz SOS Méditerranée, je na krovu 123 mladoletnikov brez spremstva, 11 otrok in sedem nosečnic. BBC navaja novinarko Anelise Borges, ki je na Aquariusu, da so mladoletniki stari od 13 do 17 let, prihajajo pa iz Eritreje, Gane, Nigerije in Sudana.  Eden izmed članov posadke ladje Alessandro Porro je za televizijsko postajo Sky TG24 dejal, da so na krovu tudi prebežniki, ki so jih rešili v zelo zahtevnih razmerah. ""Vsaj 50 jih je bilo v nevarnosti, da se utopijo.""
Novi notranji minister Salvini, sicer vodja Lige, ki je v predvolilni kampanji napovedal ostrejšo politiko do priseljencev, je v nedeljo dejal, da Italija pravi, ""'ne' trgovanju z ljudmi, 'ne' poslu z nezakonitim priseljevanjem"". ""Malta ne sprejme nikogar. Francija pošilja ljudi nazaj na mejo, Španija brani svojo mejo z orožjem,"" se je obregnil ob odnos drugih držav.
Nato pa nadaljeval: ""Nam naši malteški prijatelji lahko povedo, koliko ladij s prebežniki je vplulo v njihova pristanišča v letu 2018? Koliko ljudi se je izkrcalo, koliko prošenj za azil so obravnavali in koliko so jih odobrili? Italija želi reševati težave, ne ustvarjati."" Dodal je še, da je ""nemogoče, da Malta zavrne prošnjo za pomoč"".
Muscat: Malta deluje v skladu s svojimi mednarodnimi obveznostmi Malteški premier Joseph Muscat je odgovoril, da je že govoril z italijanskim premierjem Giuseppejem Contejem in poudaril, ""da Malta deluje popolnoma skladno s svojimi mednarodnimi obveznostmi"". Kot so še dejali v Valetti, ""Malta tako ne bo sprejela omenjenega plovila v svoja pristanišča"".
Visoki komisariat Združenih narodov za begunce (UNHCR) je v ponedeljek obe državi pozval, naj takoj dovolita ladji pristati, saj ljudje na krovu potrebujejo takojšnjo pomoč, zmanjkuje pa jim tudi živil. Posebni odposlanec UNHCR za migrante v Sredozemlju Vincent Cochetel je ob tem poudaril, da bi morali pozneje reševati širša vprašanja, kot so, kdo je zanje odgovoren in kako je mogoče odgovornosti deliti.
Tudi nemška kanclerka Angela Merkel je državi pozvala k izpolnitvi njihovih humanitarnih obveznosti, saj je zaskrbljena za več sto ljudi na ladji, je povedal tiskovni predstavnik nemške vlade Steffen Seibert v Berlinu. Nemčija je že dolgo mnenja, da članice EU-ja, ki so še posebej obremenjene z migrantsko krizo, kot je Italija, ne smejo biti prepuščene same sebi, je dodal Seibert. 
Italija poziva Nato, naj pomaga pri nezakonitih migracijah Medtem pa je Italija zvezo Nato pozvala k večji pomoči v boju proti nezakonitim migracijam iz Severne Afrike. Rim je Nato pozval tudi k večji osredotočenosti na območje Sredozemlja, na katero bi se v okviru zavezništva bolj osredotočila tudi Italija, je po srečanju z generalnim sekretarjem Nata Jensom Stoltenbergom povedal italijanski premier Giuseppe Conte. ""Mislim, da je naravno, da bi imela naša država pomembnejšo vlogo pri zagotavljanju varnosti in stabilnosti na t. i. južnem boku zavezništva,"" je po današnjem srečanju v Rimu povedal Conte, predsednik nove italijanske vlade, ki jo sestavljata do tujcev sovražna Liga in populistično Gibanje pet zvezd.
O zapletu tudi v Evropskem parlamentu  Evropski parlament, ki se v Strasbourgu sestaja na plenarnem zasedanju, je medtem odločil, da bodo v sredo govorili o tem zapletu v razpravi o nujnih humanitarnih primerih v Sredozemskem morju in solidarnosti v EU. Razpravo so zahtevali Zeleni in evropski socialdemokrati. Vodja evropskega zavezništva liberalcev (Alde) Guy Verhofstadt je želel vprašanje nasloviti že v torek v razpravi o junijskem vrhu unije s predsednikom Evropske komisije Jean-Claudom Junckerjem, saj gre ""za prevelik škandal, da bi čakali do srede"".
"
http://www.rtvslo.si/svet/salvini-zaradi-prebeznikov-tokrat-nad-malto/457526,prebežniki,"
					9. junij 2018 ob 11:44
					Rim - MMC RTV SLO, STA","
K. S.
",Salvini zaradi prebežnikov tokrat nad Malto,"Novi italijanski notranji minister Matteo Salvini zaradi prebežnikov sproža nove napetosti v diplomatskih odnosih, tokrat z Malto.
Ta naj bi v petek po njegovih besedah odklonila pomoč ladji s 119 rešenimi prebežniki na krovu, očita pa ji tudi, da ne izpolnjuje svojih obveznosti pri sprejemanju prebežnikov.
Malta naj bi zavrnila pomoč ladji s 119 rešenimi prebežniki na krovu, zato je morala ladja, ki je posredovala v stiski, vpluti v italijansko pristanišče. Malteška vlada je kmalu zatem zanikala kakršne koli nepravilnosti.
To pa ni prepričalo Salvinija, ki se je na pasivnost Malte ostro odzval. ""Nam naši malteški prijatelji lahko povedo, koliko ladij s prebežniki je vplulo v njihova pristanišča v letu 2018? Koliko ljudi se je izkrcalo, koliko prošenj za azil so obravnavali in koliko so jih odobrili? Italija želi reševati težave, ne ustvarjati,"" je dejal.
Dodal je še, da je ""nemogoče, da Malta zavrne prošnjo za pomoč"".
Kritičen tudi do TunizijeSalvini je bil v nedeljo med obiskom na Siciliji glede prebežnikov kritičen tudi do tunizijskih oblasti. ""Zdi se mi, da je to svobodna in demokratična država, kjer ni vojn in epidemij, ki pa v Italijo pogosto izvaža malopridneže,"" je o Tuniziji dejal Salvini. Italijanski veleposlanik je nato sicer pojasnil, da so bile ministrove izjave iztrgane iz konteksta.
Salvini, sicer tudi vodja do tujcev sovražne Lige, ki je oblikovala vlado s populističnim Gibanjem petih zvezd, je znan po ostrih besedah. Salvini bi množično izgnal prebežnike iz Italije in okrnil operacije za reševanje prebežnikov v Sredozemskem morju.
Med drugim je bil že večkrat oster do preostalih članic EU-ja, ki so po njegovem mnenju v času množičnega prihoda prebežnikov v Evropo pozabile na Italijo. Pred kratkim pa je dejal tudi, da Italija, v katero je od leta 2013 vstopilo več kot 700.000 prebežnikov, ne sme postati ""begunsko taborišče Evrope"".
"
http://www.rtvslo.si/svet/afrika/po-medijskih-objavah-zn-uvedel-sankcije-proti-tihotapcem-prebeznikov-v-libiji/457397,prebežniki,"
					8. junij 2018 ob 07:50
					Washington - MMC RTV SLO","
K. T.
",Po medijskih objavah ZN uvedel sankcije proti tihotapcem prebežnikov v Libiji,"Proti štirim Libijcem in dvema Eritrejcema, ki so domnevno obogateli s tihotapljenjem prebežnikov iz Libije v Evropo in trgovino z belim blagom, so Združeni narodi uvedli ostre sankcije, potem ko je ameriški CNN objavil poročilo o mednarodni trgovini s sužnji.
Šesterica je obtožena vodenja kriminalnih združb, ki so tihotapile prebežnike. Eden izmed šesterice je poveljnik libijske obalne straže, ki si, tudi s pomočjo sredstev Evropske unije, prizadeva za zajezitev množice prebežnikov, ki se odpravljajo na nevarno pot proti Evropi. Poveljnik je obtožen, da je z uporabo orožja namerno potopil več čolnov s prebežniki. Drugi je obtožen dolgotrajnih povezav z Islamsko državo, razkrivajo dokumenti Združenih narodov, ki jih je dobil na vpogled CNN. Preostala četverica je obtožena prodaje prebežnikov kot spolnih sužnjev, očitajo pa jim tudi odgovornost za nekatere najbolj tragične nesreče z ladjami prebežnikov v Sredozemskem morju. 
To je prvič, da so Združeni narodi na seznam posameznikov, proti katerim so uvedene sankcije, dodali tihotapce. 
Med sankcijami, ki so jih uvedli Združeni narodi, je zamrznitev finančnega premoženja četverice, med drugim njihovih osebnih bančnih računov in prihodkov od njihovih mednarodnih aktivnosti, zanje pa veljajo tudi stroga pravila glede potovanj. ""Te sankcije bodo ustavile tok krvavega denarja. S tem smo jim preprečili, da bi si kupili zaščito v Libiji, kar bi lahko destabiliziralo regijo,"" so med drugim zapisali v uradu nizozemskega tožilstva. 
Na čelu NizozemskaPobudo za sankcije na Odboru Združenih narodov za sankcije proti Libiji je vložila Nizozemska, podprle pa so jo Francija, Nemčija, Velika Britanija in ZDA. Predtem je potekala več mesecev trajajoča preiskava, ki so jo vodili strokovnjaki ZN-a. Rusija je maja uporabila institut tehnične zaustavitve preiskave in je zahtevala več dokazov, v četrtek pa je potem umaknila svoj ugovor. ""Večina kaznovanih oseb je mladih, stari so okoli 30 let, ki želijo zapraviti svoj denar za orožje, svoje posle, pa tudi nepremičnine in druge dobrine. Počutijo se nedotakljive,"" so zapisali v uradu nizozemskega tožilstva.
Nizozemski zunanji minister Stef Blok je povedal, da kaznovanje poveljnika libijske obalne straže ""kaže, da bomo šli kamor koli in do katere koli organizacije, da bi našli in kaznovali odgovorne, četudi je to organizacija, s katero sicer na drugem področju sodelujemo"". 
""Ta zloraba je dosegla neslutene razsežnosti, te nezakonite aktivnosti pa so imele za posledico tisoče mrtvih na kopnem in morju,"" je zapisano v enem izmed dokumentov Združenih narodov. ""Ta cinični poslovni model je oboroženim skupinam omogočil, da so si nagrabile veliko bogastvo."" 
Kdo so kaznovani?29-letni Libijec Abd al Rahman al Milad je poveljnik libijske obalne straže (financira jo EU), ki ima sedež v Zaviji. Strokovnjaki ZN-a mu med drugim očitajo, da je potopil več čolnov s prebežniki. Drugi na seznamu je Ahmed al Dabaši, poveljnik oborožene milice Anas al Dabaši in vodja mednarodne tihotapske celice, ki deluje v Zaviji. Njegova milica nadzoruje odhodne točke za prebežnike, taborišča, čolne in drugo, povezujejo pa jo tudi z Islamsko državo. Naslednji je Mohamed Kachlaf, libijski milijonar, obtožen prodaje žensk iz podsaharske Afrike in Maroka, neposredno naj bi bil povezan tudi z al Miladom. Na seznamu je tudi Ermias Germaj, zanj je že leta 2015 italijanska policija razpisala nalog za aretacijo, in sicer naj bi bil neposredno vpleten v nesrečo ladje 3. oktobra 2013, v kateri je blizu Lampeduse umrlo 266 ljudi. 35-letni Libijec Musab Abukvarin je obtožen vodenja mednarodne tihotapske mreže, ki naj bi samo v letu 2015 pretihotapila 45.000 ljudi. Njegov vzdevek je Doktor, velja pa za središčno osebo tihotapskih aktivnosti v Sabrati in okolici. Med drugim je obtožen, da je organiziral čoln, ki je 18. aprila 2015 potonil blizu libijske obale. Umrlo je 800 ljudi. Eritrejec Fitivi Abdelrazak je, podobno kot Abukvarin in Germaj, obtožen, da je pretihotapil več deset tisoč prebežnikov, povezujejo pa ga z najmanj dvema nesrečama čolnov s prebežniki v Sredozemskem morju, v katerih je umrlo več prebežnikov.

Tihotapljenje ljudi večmilijardna industrijaKot kažejo podatki evropskega centra za tihotapljenje migrantov (EMSC), so tihotapci leta 2015 s tihotapljenjem prebežnikov in migrantov obrnili med 4,7 in 5,7 milijarde evrov. Za leto 2016 so številke veliko nižje, za skoraj dve milijardi glede na leto prej.
Kot smo poročali v preteklih letih, je prebežniška pot iz Libije proti Evropi ena najbolj utečenih, vse več pa je tudi poročil o trgovini z belim blagom. Lani je tako močno odmevalo razkritje CNN-a o suženjskem trgu v Libiji. Dražbe, na katerih prodajajo ljudi, naj bi potekale na devetih lokacijah po državi, kot piše CNN, pa naj bi bilo dejansko teh še veliko več. 
""CNN je pozornost usmeril na to grozljivo trgovino s sužnji, ki v Libiji poteka predolgo,"" je dejal nizozemski zunanji minister in pojasnil, da je Nizozemska kot (nestalna) članica Varnostnega sveta po preiskavi, ki je sledila tem medijskim objavam, predlagala uvedbo sankcij proti šesterici najzloglasnejših zločincev. ""To pomeni, da ti zločini ne bodo šli mimo nekaznovani."" 
"
http://www.rtvslo.si/svet/evropa/turcija-zaradi-prebeglih-vojakov-prekinila-dogovor-z-grcijo-o-vracanju-prebeznikov/457366,prebežniki,"
					7. junij 2018 ob 17:59,zadnji poseg: 7. junij 2018 ob 18:06
					Ankara/Atene - MMC RTV SLO, Reuters, STA","
J. R.
",Turčija zaradi prebeglih vojakov prekinila dogovor z Grčijo o vračanju prebežnikov,"Zaradi nasprotovanja vrnitvi turških vojakov, ki so po neuspelem državnem udaru prebegnili v Grčijo, Turčija Atenam ne bo več dovolila vračanja zavrnjenih prosilcev za azil.
Osem turških vojakov se je po neuspelem vojaškem udaru leta 2016 zateklo v Grčijo. Grške oblasti so štiri izmed njih v ponedeljek izpustile iz pripora. Ankara je zahtevala njihovo vrnitev v Turčijo, Atene pa so zahtevo zavrnile. Njihove prošnje za azil grški pristojni organi sicer še obravnavajo.
Turški zunanji minister Mevlut Cavusoglu je sporočil, da bo Turčija zaradi tega prenehala upoštevati dogovor, po katerem lahko Grčija prebežnike, ki ne dobijo političnega azila, vrne v Turčijo. Gre sicer za del širšega dogovora z Evropsko unijo, ki pa ga bodo z izjemo Grčije še naprej spoštovali, je poudaril Cavusoglu.
V skladu z dogovorom so grške oblasti v Turčijo v zadnjih dveh letih vrnile 1.209 tujih državljanov, kažejo podatki grškega ministrstva za zaščito državljanov.
Osem prebeglih vojakovPo neuspelem državnem udaru se je iz Turčije v Grčijo zateklo osem vojakov. Grška sodišča so zavrnila turške zahteve po izročitvi in razsodila, da osmerice ne smejo izročiti Turčiji, saj tam ne bi bili deležni pravičnega sojenja, zaradi česar je Turčija obtožila Grčijo ščitenja teroristov.
Prejšnji mesec je grško vrhovno sodišče razveljavilo pritožbo grške vlade na dodelitev azila za enega izmed osmih vojakov.
"
http://www.rtvslo.si/slovenija/hrvaski-policisti-zajeli-skupino-prebeznikov-ki-so-mislili-da-so-ze-v-sloveniji/457310,prebežniki,"
					7. junij 2018 ob 12:36
					Karlovac - MMC RTV SLO, STA","
G. C.
","Hrvaški policisti zajeli skupino prebežnikov, ki so mislili, da so že v Sloveniji","Hrvaški policisti so v sredo zvečer ustavili skupino prebežnikov, ki so hodili ob državni cesti v karlovški soseski Rakovac.
Karlovški policisti so od 15 do 20 prebežnikov ustavili, potem ko so jih prebivalci obvestili o skupini ljudi, ki hodijo ob državni cesti, približno 40 kilometrov od meje med Hrvaško in BiH-om. Policija je prispela s tremi kombiji in jih odpeljala. Med njimi so bili tudi otroci, je danes poročal lokalni Radio Mrežnica na svoji spletni strani.
Ni bilo prvič, da je hrvaška policija ob državni cesti v Karlovcu ustavila prebežnike, ki so bili prepričani, da so nedaleč od hrvaško-slovenske meje ali že v Sloveniji. Tihotapci prepeljejo prebežnike od meje med Hrvaško in BiH ter jih pustijo na pol poti do slovenske meje, navaja Večernji list.
Tako je bilo tudi v sredo, ko so tihotapci pustili skupino poleg reke Korane, za katero so jim rekli, da je Kolpa. Glede na to, da so prijetja vse bolj pogosta in da policija nadzira mejo, se tihotapcem tokrat ni uspelo niti približati slovenski meji, še navaja Vjesnik.
"
http://www.rtvslo.si/crna-kronika/hrvaski-policist-streljal-ob-meji-s-slovenijo-da-bi-se-ubranil-fizicnega-napada-migranta/457216,prebežniki,"
					6. junij 2018 ob 14:22
					Ljubljana - MMC RTV SLO, STA","
Al. Ma.
","Hrvaški policist streljal ob meji s Slovenijo, ""da bi se ubranil fizičnega napada migranta""","Hrvaški obmejni policist je na območju Prilišića streljal v tla, da bi se ubranil pred fizičnim napadom prebežnika iz Irana, je sporočila hrvaška policija. 
Incident se je zgodil na območju Prilišića nedaleč maloobmejnega mejnega prehoda Žuniči pri Vinici. Hrvaški policisti so opazili četverico pri nezakonitem prestopu meje iz Hrvaške v Slovenijo. Medtem ko sta bila dva moška že v Sloveniji, so hrvaški policisti preostala dva pozvali, naj se ustavita in se uležeta na tla, so sporočili s hrvaške policije. 
Prebežnika sta ukaz zavrnila, eden od njiju pa je s kolom, ki ga je imel v roki, napadel policiste. Zato je eden od policistov streljal v tla, je poročal Večernji list na svoji spletni strani. 
""Prvi strel prebežnika ni odvrnil od poskusa napada, ustavil se je šele po drugem strelu,"" je izjavo načelnika karlovške policijske uprave Josipa Čelića pri mejnem prehodu Prilišće–Žuniči povzel zagrebški časnik.
Čelić je dodal, da je policist upravičeno uporabil orožje in streljal v tla, da bi prestrašil napadalca in se ubranil. Načelnik karlovške policije je presodil, da gre za izjemen dogodek, in ne za pravilo, ter dodal, da so hrvaški policisti izurjeni za vse izzive pri varovanju meje.
Kot dodaja časopis, je napadalec iranski državljan, ki je pod policijskim nadzorom. Njegovega kolega še iščejo. O incidentu poteka tudi kriminalistična preiskava.
"
http://www.rtvslo.si/slovenija/evropski-voditelji-se-zavzemajo-za-skupni-azilni-center-zunaj-meja-unije/457212,prebežniki,"
					6. junij 2018 ob 14:02,zadnji poseg: 6. junij 2018 ob 19:27
					Ankaran,Sarajevo - MMC RTV SLO, STA","
A. S., J. R.
",Evropski voditelji se zavzemajo za skupni azilni center zunaj meja Unije,"Več evropskih držav razpravlja o možnosti skupnega prebežniškega centra za zavrnjene prosilce za azil, ki bi ga postavili nekje v Evropi, a zunaj meja Evropske unije.
Med udeleženkami pogovorov so Nemčija, Nizozemska in Avstrija, je potrdil danski premier Lars Lokke Rasmussen, tudi sam zagovornik ideje, ki pa ni razkril lokacije prihodnjega centra, razen da ""ne bo preveč atraktivna"" za trgovce z ljudmi. Prve korake v povezavi s centrom gre pričakovati že letos.
Avstrija želi svoje prihajajoče predsedovanje Evropski uniji izkoristiti za poenotenje Evrope v novem pristopu do migracij in močno okrepiti varovanje zunanjih meja EU-ja, je medtem na obisku v Bruslju dejal avstrijski kancler Sebastian Kurz.
""Dobili bi zaščito, ne pa boljšega življenja v Avstriji, Nemčiji ali na Švedskem,"" se je tudi Kurz zavzel za skupni azilni center zunaj Unije. Prav tako namerava Avstrija v času predsedovanja EU-ju kadrovsko in finančno podpreto organizacijo za zaščito meja Frontex.
Predsednik Evropske komisije Jean-Claude Juncker po srečanju s Kurzem ni izrazil nasprotovanja ali dvomov o ideji. ""Menim, da je obramba pred nezakonitim priseljevanjem tako evropska kot nacionalna zadeva. Ni v moji pristojnosti, da bi ji nasprotoval,"" je dejal po srečanju, ki je sicer uradno namenjeno pregledu priprav na avstrijsko predsedovanje.
""Gradnja mostov"" z ustavljanjem čolnovAvstrijski kancler je v Bruslju poudaril, da razporejanje prebežnikov glede na sistem kvot ni več v središču vprašanja migracij. Sistem je po njegovem mnenju povzročil preveč delitev, Avstrija pa želi biti v času predsedovanja ""graditelj mostov"" v Evropi.
Kurz se je zavzel za zaustavitev prebežnikov, ki se s čolni s severa Afrike podajajo na tvegano pot prek morja, kar bi naj storili v sodelovanju z državami ob Sredozemskem morju. Pripravljenost na tovrstni ukrep je v nekaterih državah po mnenju Kurza ""ustrezna"".
Tunizijski premier Jusef Čahed je medtem brez pojasnil odpustil notranjega ministra Lotfija Brahema. Tamkajšnji mediji dogodek povezujejo z nedavnim potopom čolna s 180 prebežniki ob tunizijski obali, v katerem je umrlo 68 ljudi. Čahed je večkrat kritiziral varnostne službe, ki jim ladje ni uspelo zaustaviti, poroča Al Arabija.
Medtem je 400 Afričanov poskušalo vdreti v špansko eksklavo Ceuta na severu Afrike, poročajo španski mediji. Po navedbah policije so prebežniki poskušali preplezati dvojno šestmetrsko ograjo na meji med Marokom in Ceuto.
Španija ima na severu Afrike dve eksklavi, poleg Ceute še Melillo. V obeh krajih so prebežniki večkrat poskušali prestopiti mejo, vendar je od zadnjega množičnega poskusa prestopa minilo že več kot pol leta, decembra je ograjo poskušalo preplezati 700 prebežnikov.
Brdo pri Kranju: Šefi policij Zahodnega Balkana o migracijahŠefi policij držav Zahodnega Balkana in širše Evrope so se medtem sestali na Brdu pri Kranju, kjer so med drugim govorili tudi o migracijah. Srečanje je bilo sklicano kot nadgradnja obiskov in pogovorov, ki jih je državni sekretar ministrstva za notranje zadeve Boštjan Šefic v preteklih tednih imel s kolegi iz držav iz regije Zahodnega Balkana, Avstrije, Hrvaške in Italije.
Na podlagi teh pogovorov je Slovenija pripravila predloge več konkretnih ukrepov, ki se nanašajo tako na nacionalno raven, kot je npr. dosledna registracija vseh prebežnikov v vsaki državi, kot tudi širše v okviru regije in v razmerju do partnerjev v EU, zlasti Evropske mejne in obalne straže, so po srečanju sporočili z ministrstva za notranje zadeve.
Udeleženci so se strinjali, da razmere v eni državi neizogibno vplivajo tudi na ostale in da se je zato potrebno zavedati nujnosti medsebojnega sodelovanja. Rezultat je bil dogovor o stalni in odprti komunikaciji med policijami v regiji ter okrepljeno operativno sodelovanje, saj je izmenjava kakovostnih in pravočasnih podatkov ključna za učinkovito odzivanje na izzive, ki jih prinaša migracijska situacija.
Györkös Žnidar: ""Odprla se je nova pot""""Odprla se je nova migracijska pot,"" je o izzivih problematike migracij v Ankaranu dejala ministrica za notranje zadeve Vesna Györkös Žnidar. Hkrati je zatrdila, da ministrstvo in policija razmere uspešno obvladujeta.
Nacionalne varnostne politike in varnostni sistemi se po besedah ministrice nenehno prilagajajo novi realnosti. ""V zadnjem obdobju se Slovenija ponovno spoprijema s povečanim številom nezakonitih prehodov državne meje in posledično tudi s povečanim številom prosilcev za mednarodno zaščito,"" je povedala ob odprtju Dnevov varstvoslovja v Ankaranu, na kateri bo okoli 100 govorcev in več kot 250 strokovnjakov z različnih področij razpravljajo o vseh vidikih varnosti – od prometne do informacijske varnosti ter od naravnih nesreč do kriminala in radikalizacije.
Ministrica je poudarila, da danes ne moremo govoriti samo o notranji varnosti, temveč tudi o čezdržavni, regionalni, mednarodni in svetovni varnosti. ""Dejstvo je, da je mednarodno varnostno okolje čedalje bolj kompleksno in soodvisno, da je podvrženo novim izzivom in grožnjam,"" je dodala.
Varnostni položaj v Republiki Sloveniji je stabilen in dober, zatrjuje ministrica Györkös Žnidar, a nadaljuje, da kljub temu to še ne pomeni, da se ni treba zavedati groženj, ki prihajajo iz mednarodnega varnostnega okolja. Zunanje meje Evropske unije so namreč po njenih besedah še vedno nezadostno varovane. ""Lahko celo trdimo, da so prepustne in ne omejujejo vstopa tistim, ki ne potrebujejo zaščite ali ki ne izpolnjujejo pogojev za vstop v Evropsko unijo,"" je pojasnila.
Prakso t. i. azilnega šopinga je treba na vsak način preprečiti. Azilni sistemi se ne bi smeli uporabljati kot migracijski kanal za vstop v EU in za izogibanje policijskim postopkom, meni ministrica. 
V BiH-u letos 5.600 prebežnikov, večina nadaljevala pot v EU-juV Bosno in Hercegovino še naprej prihaja vedno več prebežnikov, poseben naval pa so zaznali konec tedna, ko jih je v državo vstopilo več kot 350, je novinarjem po rednem sestanku na vladi povedal minister za varnost v BiH-u Dragan Mektić. Vsega skupaj je od začetka leta v državo prišlo 5.664 prebežnikov, ki so po Mektićevih besedah skorajda vsi policiji dejali, da želijo azil. Na koncu jih je zanj zaprosilo 437, kar dokazuje, da je njihov pravi cilj nadaljevanje poti proti Evropski uniji, je dodal.
V Sarajevu bo v četrtek na ravni ministrov potekala regionalna konferenca, namenjena reševanju migrantske krize. Kot je potrdil Mektić, prihajajo predstavniki vseh držav t. i. balkanske poti od Grčije do Avstrije, pa tudi predstavniki agencije Frontex. Iz Slovenije se bo srečanja udeležil državni sekretar na notranjem ministrstvu Boštjan Šefic.
"
http://www.rtvslo.si/evropska-unija/eu-kompromisa-glede-reforme-azilnega-sistema-ni-na-vidiku/457116,prebežniki,"
					5. junij 2018 ob 15:53
					Luksemburg - MMC RTV SLO, Radio Slovenija","
B. V.
",EU: Kompromisa glede reforme azilnega sistema ni na vidiku,"Evropski notranji ministri v Luksemburgu spet razpravljajo o reformi azilnega sistema, a zaradi razhajanj glede t. i. begunskih kvot kompromisa še ni na vidiku.
Evropska komisija je prenovo azilnega sistema predlagala že pred dvema letoma, potem ko se je leta 2015 razkrila slabost zdajšnjega dublinskega pravila, po katerem je za obravnavo azilne prošnje prebežnika oziroma prebežnice pristojna država, kjer prosilec oziroma prosilka vstopi v EU. Kot je za Radio Slovenija poročala Erika Štular, pa so razlike med članicami prevelike. Pot naprej bodo morali konec meseca spet iskati voditelji EU-ja.
Teče že 33. krog pogajanj o novi reformi dublinskega sistema, a tudi ta brez upanja na preboj, je bilo slišati napovedovati ministre.
""Evropa potrebuje kompromis, a na evropskih volitvah so zmagovale desne stranke in zato ga je danes težko najti,"" je dejala švedska ministrica Heléne Fritzon.
Salvini: Italija ne bo več begunsko taborišče EvropeNovi italijanski minister Matteo Salvini, voditelj skrajno desne Lige, v Luksemburg ni prišel, a je že predtem rohnel, da Italija ne bo več begunsko taborišče Evrope. Na drugi strani višegrajske članice (Madžarska, Poljska, Češka in Slovaška) neomajno nasprotujejo obveznemu prerazporejanju beguncev iz držav ob zunanji meji Unije v druge članice, četudi bi bilo to le v skrajnem primeru in po vnaprej določenem postopku. In pri tem niso osamljene.
""Solidarnost bi morala biti usmerjena v zmanjševanje nezakonitih migracij, nadzor zunanje meje je ena od možnosti, a ne edina. Morda bo potrebna kopernikanska revolucija na področju azila,"" napoveduje avstrijski minister Herbert Kickl.
Tudi druge države imajo vrsto pomislekov. Za Nemčijo je pomembno, da se omeji sekundarno gibanje beguncev po EU-ju.
Večina ministrov se zaveda, da si je bolje vzeti še nekaj tednov za iskanje soglasja, kot rešitev za tako občutljivo področje sprejeti s preglasovanjem. Ne nazadnje je sodelovanje nujno, poroča Erika Štular. Čeprav je skupno število nezakonitih prihodov v EU manjše kot v istem obdobju lani, razmere pa pod nadzorom, je v Sloveniji opaziti skrb zaradi povečevanja števila prebežnikov na balkanskih poteh.
V spodnjem prispevku za oddajo Tednik si oglejte razmere v begunskem taborišču Moria na grškem otoku Lezbos.
"
http://www.rtvslo.si/svet/afrika/v-nesreci-ladje-blizu-tunizijske-obale-umrlo-60-prebeznikov/457054,prebežniki,"
					5. junij 2018 ob 08:29
					Tunis - MMC RTV SLO, Reuters","
K. T.
",V nesreči ladje blizu tunizijske obale umrlo 60 prebežnikov,"Število žrtev prenatrpanega čolna s prebežniki, ki je pretekli konec tedna potonil blizu tunizijske obale, se je povišalo na 60, oblasti še vedno iščejo več deset pogrešanih.
Ladja, na kateri je bilo po navedbah tunizijskih varnostnih uradnikov 180 prebežnikov, med njimi 80 iz drugih afriških držav, je potonila v noči na nedeljo blizu otoka Kerkenna. Po besedah preživelih je kapitan, ko je prenatrpana ladja začela toniti, v strahu pred aretacijo zbežal. 
""Med 60 žrtvami, ki so jih prenesli na forenzični oddelek bolnišnice Habib Bourguiba v Sfaxu, je 48 Tunizijcev in 12 tujih državljanov, katerih preverjanje identitete še poteka,"" je sporočila vodja misije Mednarodne organizacije za migracije (IOM) v Tuniziji Lorena Lando. Tunizijske oblasti, ki so v nedeljo sporočile, da so našle 48 trupel, v ponedeljek niso potrdile števila žrtev, so pa sporočile, da obalni reševalci še vedno iščejo več deset pogrešanih migrantov.
Tihotapci čedalje pogosteje uporabljajo Tunizijo za izhodiščno točko za odhod migrantov proti Evropi, potem ko je libijska obalna straža ob sodelovanju oboroženih skupin močno poostrila nadzor. 
Med 1. januarjem in 30. aprilom je na italijansko obalo prišlo 1.910 tunizijskih prebežnikov, med njimi 39 žensk in 307 mladoletnikov (293 med njimi jih je bilo brez spremstva). V enakem obdobju lani jih je prišlo več kot osemkrat manj (231). Tunizija se spopada z gospodarsko krizo, tareta jo visoka brezposelnost in inflacija, kar je glavni razlog za odhod nezaposlenih državljanov proti Evropi. 
Oktobra lani je v trčenju čolna s prebežniki in turško vojaško ladjo umrlo najmanj 44 ljudi. 
"
http://www.rtvslo.si/svet/evropa/salvini-na-siciliji-napovedal-konec-begunskemu-taboriscu-evrope/456928,prebežniki,"
					3. junij 2018 ob 21:36
					Catania/Rim/Berlin - MMC RTV SLO, Reuters","
J. R.
","Salvini na Siciliji napovedal konec ""begunskemu taborišču Evrope""","Italijanski notranji minister Matteo Salvini je na Siciliji dejal, da otok ne bo več begunsko taborišče za vso Evropo, minister za delo Luigi Di Maio pa je napovedal spremembe gospodarske reforme.
""Dovolj je bilo tega, da je Sicilija begunsko taborišče za Evropo. Ne bom samo opazoval prihoda za prihodom. Potrebujemo centre za deportacije,"" je Salvini dejal v Catanii in dodal, da njegovi načrti o deportaciji pol milijona prebežnikov v Italiji niso ""ekstremni, temveč zdravorazumski"".
Le dva dni predtem je v mestu Pozzallo pristala ladja humanitarne organizacije s 150 rešenimi prebežniki. Salvini je dejal, da je najboljši način ""reševanja življenj tem ljudem preprečiti vkrcanje na čolne"", poroča BBC. 
""Dobrih časov je konec, pripravite svojo prtljago,"" je Salvini v svojem slogu zagrozil prebežnikom, ki jih je pot v iskanju boljšega življenja prinesla v Italijo.
Prihodi v Italijo so sicer v zadnjih mesecih upadli. Letos so italijanski uradniki registrirali 13.500 novih prebežnikov. Kritiki medtem dvomijo o izvedljivosti Salvinijevega načrta.
Di Maio napoveduje reformo reformeNovi italijanski minister za delo Luigi Di Maio je predtem napovedal spremembe delavske reforme, ki jo je vpeljala predhodna administracija. Reforma iz leta 2015 je uvedla zakonodajo, v skladu s katero so velika podjetja enostavneje odpuščala delavce in dobila davčne spodbude za sklepanje dolgoročnih pogodb z delavci pod novimi pogoji, ki delavcem nudijo manj zaščite.
Nezaposlenost v Italiji je v zadnjih letih sicer padla na 11,2 odstotka, vendar je večina novih zaposlitev, predvsem med mladimi, kratkotrajnih in nestanovitnih.
""Ljudje ne samo, da nimajo nobene zaposlitvene varnosti pri sklepanju porok, nimajo niti možnosti, da bi lahko rezervirali dopust,"" je dejal Di Maio in napovedal spremembe zakonodaje, vendar ni spregovoril o podrobnostih.
Številni italijanski ekonomisti medtem opozarjajo, da Italija namesto novega zakona o delovnih razmerjih potrebuje tesnejše povezave med šolami, univerzami in podjetji za povečanje delovnih mest.
Merklova proti odpisu dolgaNova italijanska vlada je večkrat namignila, da namerava Evropsko centralno banko (ECB) zaprositi za odpis 250 milijard evrov dolga. Nemška kanclerka Angela Merkel je medtem v intervjuju za Frankfurter Sonntagszeitung izključila to možnost. ""Solidarnost med partnericami v evroobmočju ne sme voditi v Unijo delitve dolgov, temveč morajo članice pomagati drugim, da si pomagajo same,"" je dejala kanclerka.
"
http://www.rtvslo.si/svet/afrika/potop-colna-s-prebezniki-blizu-tunizije-46-mrtvih-67-resenih/456907,prebežniki,"
					3. junij 2018 ob 16:42,zadnji poseg: 3. junij 2018 ob 21:48
					Tunis - MMC RTV SLO, Reuters, STA","
J. R.
","Potop čolna s prebežniki blizu Tunizije: 46 mrtvih, 67 rešenih","Pred obalo Tunizije se je potopil čoln s prebežniki. Utonilo je najmanj 46 ljudi, 67  jim jih je uspelo rešiti s potapljajočega se čolna, je sporočilo tunizijsko obrambno ministrstvo.
Tunizijska narodna garda in mornarica sta, potem ko so okoli polnoči prejeli klic na pomoč, čoln odkrili približno 30 kilometrov od obale. V reševanju so sodelovali letala in potapljači, notranje ministrstvo pa je sporočilo, da so med rešenimi tunizijski državljani in tujci.
Po navedbah tunizijskih nevladnih organizacij se mladi Tunizijci odločajo za tvegano pot zaradi visoke brezposelnosti v državi.
Trgovci z ljudmi vse pogosteje prebežnike proti Evropi pošiljajo iz Tunizije, predvsem odkar je oborožena libijska obalna straža poostrila nadzor ob svoji obali.
Oktobra lani je v trčenju čolna s prebežniki in turško vojaško ladjo umrlo najmanj 44 ljudi. Tunizijski premier Jusef Čahed je dogodek označil za ""narodno nesrečo"".
"
http://www.rtvslo.si/kultura/oder/sng-nova-gorica-prihaja-leto-obletnic/456778,prebežniki,"
					1. junij 2018 ob 19:46
					Nova Gorica - MMC RTV SLO, Televizija Slovenija","
Mojca Dumančič, TV Slovenija
",SNG Nova Gorica: prihaja leto obletnic,"SNG Nova Gorica bo prihodnje leto počastil pol stoletja ustanovitve profesionalnega gledališča – takrat poimenovanega Primorsko dramsko gledališče, četrt stoletja vselitve v novo gledališko hišo in 15. obletnico pridobitve statusa nacionalnega gledališča, preimenovanega v Slovensko narodno gledališče Nova Gorica. Jubilejna sezona bo stkala še tesnejšo vez med igralcem in gledalcem.
""Prihajajoča sezona bo še za odtenek bolj eksperimentalna od zdajšnje, po drugi strani pa bomo težili h klasiki. Skozi vsa besedila, ki jih bomo uprizorili, bomo tkali še pristnejšo vez med igralcem in gledalcem. Kajti ta povezava je temelj gledališča! Prednost gledališča je namreč prav v tem, da se vse zgodi v trenutku, da je vez med odrom in dvorano takojšnja, česar na primer film ne omogoča. Gledališče je pripovedovanje zgodb v realnem času,"" je novo sezono uvedel umetniški vodja novogoriškega gledališča Marko Bratuš. Pripravili bodo osem predstav – štiri na velikem, štiri na malem odru. Večina izbranih besedil bo doživela prvo slovensko izvedbo. ""Jubilejna sezona 2018–2019 bo poklon vsem, ki so soustvarjali čas, to  imenitno knjigo spomina, izkušnje slehernega in slehernika v novogoriškem hramu Talije, ki še naprej odseva na svoj, poseben način ..."" pa se sezone obletnic veseli direktorica SNG-ja Nova Gorica Maja Jerman Bratec. 
Sezona dialoga""Nobeno umetniško delo ne more biti popolnoma sklenjeno brez ljudi, ki jim je namenjeno. Tudi najbolj hermetična in konceptualna dela predvidevajo nekoga, ki jih bo občudoval, se nanje odzval, se ob njih raznežil ali razjezil. Zato bomo v SNG-ju Nova Gorica prihodnjo sezono posebej pozorni prav na občinstvo. S starševsko skrbjo smo izbrali nove uprizoritve, katerih skupni imenovalec je, da se vsaka po svoje dotika življenj slehernega izmed nas. To bo sezona dialoga,""  je v popotnici jubilejni sezoni zapisal Marko Bratuš in poudaril tudi drugo ponudbo novogoriškega Talijinega hrama: ""Poleg novih domačih uprizoritev, ki so vsaka po svoje pisane na kožo sleherniku, smo v program vključili tudi kakovostne uprizoritve drugih gledališč. Obenem nadaljujemo program za otroke in plesne abonmaje, prav posebej pa bi želeli opozoriti še na gostujoče predstave iz tujine, ki se bodo vrstile skozi sezono in s katerimi bomo nekaj mednarodnega gledališkega duha pripeljali tudi v Novo Gorico.""
Aktualen Za narodov blagorOtvoritvena predstava sezone na velikem novogoriškem odru bo Za narodov blagor Ivana Cankarja, ki zaznamuje stoletnico Cankarjeve smrti. ""To ne bo klasična postavitev, pač pa burleska, karikirana, potencirana komedija o slovenskih lastnostih. Uprizarjamo jo v Cankarjevem in v volilnem letu. Po državnozborskih in lokalnih volitvah je naslov Za narodov blagor že kar alegoričen,"" pomenljivo napoveduje Bratuš. Režiser bo Miha Golob, ki se je skupaj z dramaturgom Krištofom Dovjakom ukvarjal s Cankarjem že v avtorskem projektu Iv@n Cankar (Poln profil) v SSG-ju Trst in ob uprizoritvi Hlapcev v našem gledališču; obe predstavi sta nastali leta 2011. Premiera bo septembra. ""Sebičnost, skorumpiranost, amorala, cinizem in brezbrižnost; ta neustavljiva, hazarderska sla, imeti več in še več na račun drugih, se zdi nepremagljivo patološka. In nečloveška. Zgroženi del naroda se tiho sprašuje, kje je košček resničnega 'blagra', ki mu po pravici pripada, ter ponižan in razžaljen potrpežljivo čaka na obljubljeno, v ustavi zagotovljeno socialno državo, ki jo v krempljih drži nevidni Imperij peščice 'blaženih psihopatov',"" so zapisali v programski knjižici. Se vam zdi, da bi to lahko prebrali tudi danes v dnevnem časopisju?!
Macbeth – tragedija povzpetniške sleVelikemu Cankarju bo sledil veliki Shakespeare. Njegova oziroma večna klasika Macbeth v novem prevodu Srečka Fišerja se osredotoči na bolestno ambicioznost posameznika in vsečloveško hrepenenje imeti več, postati več, napredovati za vsako, še tako visoko ceno. V režiji Janusza Kice bo na velikem odru Macbeth zaživel decembra letos. ""V tej tragediji je svet scela potisnjen v temačnost in zlo: igra se začne s koncem vojne in konča z novo vojno, vmes se zvrstijo zločini, ki enako kot življenja nasprotnikov zakoncev Macbeth uničujejo tudi njiju sama, saj ju vse bolj razžirajo notranje stiske, strašljivi prividi in nespečne blodnje. Toda tudi narava je predstavljena kot mračna pokrajina krvoločnih živalskih bojev, neviht in neurij, naseljena s fantastičnimi bitji, ki se nam (nemara drugače kot v času uzakonjenega lova na čarovnice) kažejo kot projekcije skritih vzgibov v zagonetnih pokrajinah človeške psihe,"" uvaja programska knjižica to klasiko. Po najhujši krvoločnosti, srhljivosti in temačnosti uprizoritve Macbetha je zagotovo najbolj znan režiser Polanski, ki je film naredil po grozljivi in okrutni smrti žene.
Baron Münchhausen – satirična komedijaRežiserka Yulia Roschina bo aprila 2019 na veliki oder postavila Komične pripovedi barona Münchhausna, ki izvirajo iz časa strogega razsvetljenstva. Po pripovedovanju resničnega vojaka in pustolovca jih je zapisal nemški pisec Rudolf Erich Raspe leta 1785, pozneje pa so doživele mnogo izdaj, priredb in prevodov. V slovenščini jih poznamo predvsem iz priredbe za otroke Gottfrieda Augusta Bürgerja in kot zbirko zgodb Lažnivi Kljukec Franceta Malavašiča iz leta 1856. Tokrat bo uprizoritev nastala po gledališki igri in filmskem scenariju ruskega avtorja Grigorija Gorina, čigar delo Kean IV. so v SNG-ju Nova Gorica že uprizorili. Avtor je ustvarjal v obdobju vladavine Brežnjeva in po njegovi predlogi je leta 1979 režiser Mark Zaharov posnel enega najuspešnejših sovjetskih filmov vseh časov. Film je prispodoba hipokrizije sovjetske družbe, odpora do vsakršnega odstopanja od sistema, do individualnosti, kaj šele fantazije, sanjaštva ali vere v obstoj nadrealnega. V času, ko smo si zaradi globalne enakosti podobni kot jajce jajcu, ko za nas domišljijo proizvajajo samo še v Hollywoodu, je baron Münchhausen več kot dobrodošla spodbuda, napovedujejo v SNG-ju Nova Gorica.
Skrivnostni primer ali kdo je ubil psaPo romanu Marka Haddona in priredbi Simona Stephensa bo s predstavo Skrivnostni primer ali kdo je ubil psa,  ki nastaja v koprodukciji s koprskim gledališčem, sezono na velikem odru zaokrožil režiser Jaka Ivanc. Gre za avtistično detektivko. Petnajstletni Christopher najde umorjenega sosedovega psa. Odloči se, da bo izsledil storilca in napisal detektivko o skrivnostnem primeru. Pri raziskovanju naleti na odpor sosedov, najbolj pa mu nasprotuje njegov oče Ed. Christopher ne odneha in postopoma se mu začne razkrivati zgodba zamolčanih družinskih skrivnosti. Roman Marka Haddona Skrivnostni primer ali kdo je ubil psa (2003), ki je izpisan kot Christopherjeva prvoosebna pripoved, je bil hkrati natisnjen kot knjiga za mladino in odrasle. V letu izida je prejel več prestižnih nagrad, nagrado Whitbreada za najboljšo knjigo in najboljši roman (v kategoriji romanov za odrasle), nagrado Commonwealtha za najboljši prvenec in nagrado Guardiana za otroško književnost. Tudi pri nas se je zelo priljubil tako mladim kot odraslim bralcem. Simon Stephens je po romanu za londonski Royal National Theatre napisal odrsko priredbo; ta je napisana kot igra v igri, v njej zgodbi sledimo skozi učiteljičino branje Christopherjeve knjige.
Štiri premiere na malem odruTudi na novogoriškem malem odru se bodo v jubilejni sezoni zvrstile štiri premiere, in sicer Jean Cocteau: Človeški glas, Francesco Randazzo: Za blagor vseh ljudi, Marie Henry in Transquinquennal: Idiomatic, ter Nekaj ljudi išče srečo in crkne od smeha po romanu Sibylle Berg in v priredbi Stephana Bruckmeierja.  Intimna drama Človeški glas v režiji Ajde Valcl (premiera oktobra 2018) se osredotoči na pretrgano ljubezensko zvezo, s čimer se lahko poistovetimo prav vsi, in na tisti usodni trenutek, ko nekdanja ljubimca zadnjič govorita drug z drugim po telefonu. Koprodukcijska predstava (novogoriško in koprsko gledališče) Za blagor vseh ljudi v režiji Nenni Delmestre (premiera januarja 2019) se spopade s strahom vaščanov pred nezakonitimi prebežniki in na premišljen način secira stanje današnje družbe in njenega odnosa do doma. Mednarodna koprodukcijska predstava Idiomatic (premiera februarja 2019) bo izjemno zahteven gledališkologistični projekt. Koproducenti so Transquinquennal, Théâtre de Liège in DC&J Création (Belgija), Teatrul National Marin Sorescu Craiova (Romunija), Théâtre de Choisy-le-Roi (Francija), Det Norske Teatret Oslo (Norveška), European Theatre Convention. Režiserji Marie Henry in Transquinquennal raziskujejo babilonske komunikacijske zaplete v hipotetičnem svetu, kjer ne obstaja angleščina. Četrta predstava na malem odru, Nekaj ljudi išče srečo in crkne od smeha z režiserko Evo Nino Lampič (premiera marca 2019), pa je trpka skica ujetosti človekovih strasti v vsakdanjem življenju.
Otroška ""zasukana"" SmrčuljčicaOtroška predstava jubilejne sezone pa bo ""zasukana pravljica"" Leah Wilcox Smrčuljčica v režiji Tjaše Črnigoj (premiera novembra 2018). Zgodba o Trnuljčici se v pravljični tradiciji pojavlja v številnih različicah. Najbolj znani sta pravljici bratov Grimm in Charlesa Perraulta. Leah Wilcox pa je sodobna avtorica, ki se v slikanici Smrčuljčica (Waking Beauty namesto Sleeping Beauty) s pričakovanji poigrava in jih tudi preizprašuje.  Glede na najbolj znani različici marsikaj zasuka oziroma zapiše ""narobe"". Smrčuljčica se začne s kraljevičem, ki išče zmaja, da bi ga ubil: zasliši strašen zvok, ki prihaja iz gradu, in je prepričan, da je slišal zmaja. Zato se nemudoma odpravi v notranjost gradu. Toda na svoje veliko presenečenje tam najde smrčečo kraljično ...
Gledališka uprizoritev Smrčuljčica bo namenjena predšolskim otrokom in otrokom, ki obiskujejo prvo triado osnovne šole. Izhajala bo iz knjige Leah Wilcox, a se bo obenem ozirala tudi na širšo tradicijo pravljice. Z različnimi strategijami, ki jih ponuja prostor gledališča, pa se bo poigravala s pričakovanji mladih gledalcev o dejanjih kraljeviča, kraljične in vile, ki bodo nastopali v uprizoritvi. Uprizoritev bo tako zastavljala vprašanja, kako naj se vedejo dekleta in fantje, kaj se od njih pričakuje in kdo je tisti, ki določa ta pričakovanja. 
"
http://www.rtvslo.si/slovenija/v-azilnem-domu-v-logatcu-trenutno-48-ljudi/456645,prebežniki,"
					31. maj 2018 ob 16:52
					Ljubljana - MMC RTV SLO","
La. Da.
",V azilnem domu v Logatcu trenutno 48 ljudi,"Iz Logatca so v preteklih dneh odpeljali vse prebežnike, ki ne spadajo v skupino ranljivih oseb, in jih premestili v Ljubljano. V izpostavi azilnega doma v Logatcu tako ostajajo le družine, pari, mladoletniki in samske ženske. In tako bo, kot zatrjujejo pristojni, tudi v prihodnje.
Na današnji dan je v Logatcu 48 prebežnikov: družin, parov, samskih žensk in mladoletnikov brez spremstva. Katarina Štrukelj z Urada za oskrbo in integracijo migrantov je pojasnila: ""Danes smo se na sestanku dogovorili, da v Logatec nameščamo samo ranljive kategorije oseb.""
Pred dvema tednoma je Televizija Slovenija poročala, da so v Logatec nastanili tudi ostale prebežnike, ker je v Ljubljani zmanjkalo prostora, a so do zdaj to uredili. Berto Menard, župan občine Logatec, je dejal, da bojazni ni: ""Stvari so v tistih mejah, kot je dogovorjeno, imamo pa srečo, da je povečano policijsko patruljiranje in skozi to pade tudi kriminaliteta na drugih področjih.""
Šole trenutno ne obiskuje nihče od otrok prebežnikov. ""Tudi drugih informacij ni, ni nekih skrbi, vprašanj, mnenj, ničesar,"" pravi Karmen Cunder, ravnateljica OŠ 8 talcev, so pa v prihodnje pripravljeni spet vzeti medse nove otroke, če bo treba. Prebežniki sicer ostanejo v Sloveniji v povprečju le od 10 do 30 dni, je za Televizijo Slovenije poročala Erika Pečnik Ladika.
Civilne iniciative pozivajo k rešitvi problemov s prebežnikiCivilne iniciative Bela krajina, Škofije in Velenje opozarjajo na problematiko ilegalnih prehodov meje, ki jih je po njihovem opozorilu vse več in odgovorne pozivajo k ukrepanju.
Maja Kocjan iz Civilne iniciative Bela krajina je bila na današnji novinarski konferenci kritična do neodzivnosti pristojnih, ki bi lahko v tem času po njenem mnenju preprečili širitev migrantske krize in tragične utopitve v reki Kolpi. Pristojni so po njenem mnenju tudi prikrivali prave informacije o številu migrantov in niso poskrbeli za ustrezne ukrepe.
Spomnila je na ocene notranjega ministrstva, da je na območju Balkana od približno 45.000 do približno 60.000 migrantov, med njimi jih po navedbah ministrstva večina želi priti vsaj do Slovenije, ki je v schengenskem območju.
Državni sekretar na notranjem ministrstvu Boštjan Šefic je za STA v sredo povedal, da Slovenija ni zadovoljna s položajem na balkanski migrantski poti in dejstvom, da prek zunanje meje EU-ja prihaja veliko migrantov. Bližnje države, Evropska komisija in agencija Frontex bodo morale narediti več, je menil. Hkrati je zagotovil, da položaj obvladujejo.
Število migrantov, ki prihajajo iz Turčije prek Grčije in potujejo proti Zahodni Evropi, se spet krepi, je povedal. A številke so daleč od tistih iz leta 2015, ko je bila migrantska kriza na vrhuncu in je na grške otoke dnevno prišlo približno 13.000 ljudi. Toliko so jih zdaj našteli v petih mesecih.
Slovenski policisti so letos do 20. maja prijeli nekaj več kot 1900 ljudi, ki so v državo skušali vstopiti na nezakonit način. Do 24. maja jih je prošnjo za mednarodno zaščito vložilo 1071. Lani jih je bilo v celem letu 1476, leta 2016 pa 1308.
"
http://www.rtvslo.si/svet/hrvaska-policija-s-streli-zaustavila-kombi-s-prebezniki/456628,prebežniki,"
					31. maj 2018 ob 15:34
					Zagreb - MMC RTV SLO, STA","
G. V.
",Hrvaška policija s streli zaustavila kombi s prebežniki,"Zadrska policija je v sredo v bližini meje z BiH-om s streli zaustavila kombi s prebežniki, pri čemer sta bila v kombiju ranjena otroka, ki pa nista v smrtni nevarnosti.
Na območju vasi Donji Srb so policisti skušali zaustaviti vozilo, ki je nezakonito prečkalo mejo z BiH-om. Najprej so policisti dvakrat skušali zaustaviti vozilo, nato so postavili zaporo in pozneje uporabili še svetlobne in zvočne signale. Ker voznik kljub temu ni ustavil vozila in je nadaljeval vožnjo proti policistom, so ti streljali.
Voznik kombija je po streljanju skočil iz vozila in pobegnil v gozd, policisti pa so v kombiju našli 29 ljudi iz različnih držav. Med njimi sta bila tudi dva otroka, ki sta bila ranjena zaradi streljanja, več pa jih je bilo poškodovanih zaradi nevarne vožnje. Med prebežniki je bilo skupno 15 otrok, vsi iz Iraka in Afganistana.
Prebežniki zaprosili za azilRanjena otroka so odpeljali v zadrsko bolnišnico, kjer je njen direktor Željko Čulina sporočil, da je zdravstveno stanje 12-letnega dečka in deklice stabilno. Deček ima strelno rano na obrazu, deklica pa na obrazu, trebuhu in desni roki. Prebežnike, ki niso bili poškodovani, so nastanili v bližnjem sprejemnem centru, kjer so že zaprosili za azil.
Policija se je v lov za voznikom kombija, ki naj bi bil državljan BiH-a, pognala s helikopterjem in psi. Francoska tiskovna agencija AFP poroča, da je imel kombi avstrijske registrske tablice.
V odzivu na incident je hrvaški premier Andrej Plenković poudaril, da policija varuje mejo pred nezakonitimi migracijami. Obžaloval je, da so bili poškodovani otroci. ""To je zelo slabo. Prepričan sem, da bo preiskava ugotovila, kako se je to zgodilo,"" je dodal.
"
http://www.rtvslo.si/svet/kickl-napoveduje-skupni-nacrt-za-preprecevanje-nezakonitih-prehodov-mej/456541,prebežniki,"
					30. maj 2018 ob 18:48
					Dunaj - MMC RTV SLO, STA","
J. R.
",Kickl napoveduje skupni načrt za preprečevanje nezakonitih prehodov mej,"Avstrijski notranji minister Herbert Kickl je sporočil, da se je s kolegi iz držav ob balkanski prebežniški poti dogovoril za skupen načrt, kako zajeziti nezakonite migracije.
Gre za ""operativni in politični načrt"", ki naj bi se začel izvajati že takoj, je dejal za avstrijsko tiskovno agencijo APA, vendar ni natančno pojasnil, kaj naj bi načrt predvideval.
Za skupni načrt se je v torkovih telefonskih pogovorih dogovoril s kolegi notranjimi ministri oz. ministricami iz Albanije, Bosne in Hercegovine, Grčije, Hrvaške, Kosova, Makedonije, Srbije in tudi s slovensko notranjo ministrico Vesno Györkös Žnidar. 
S slovenskega notranjega ministrstva so sporočili, da sta se Györkös Žnidarjeva in Kickl strinjala, da se ""migracijski položaj"" na Zahodnem Balkanu v primerjavi s preteklim letom slabša in da težnje kažejo na določeno stopnjo organiziranosti nezakonitega prehajanja meje.
Poudarila sta, da je ključno varovanje zunanjih meja Evropske unije, prek katerih prebežniki prvič vstopajo na ozemlje EU-ja, pri čemer bi bilo treba uporabiti vsa sredstva, ki jih ima EU na voljo, vključno z napotitvijo mejnih policistov v okviru Evropske mejne in obalne straže (Frontex).
Györkös Žnidarjeva je avstrijskemu kolegu zagotovila, da je položaj v Sloveniji v celoti pod nadzorom, da slovenski varnostni organi polno izvajajo nadzor zunanje schengenske meje in da je bila sprejeta vrsta ukrepov za poostritev tega nadzora.
Minister Kickl se je zavzel za skupne politične dejavnosti, s katerimi bi poslali jasen signal potencialnim prebežnikom, organizatorjem nezakonitih prehodov in tudi varnostnim organom držav iz regije, da Slovenija in Avstrija ne bosta dopustili ponovitve dogodkov iz leta 2015.
Direktorji policij bodo razdelali ukrepeOperativne ukrepe naj bi sicer prihodnjo sredo na Brdu pri Kranju podrobneje razdelali generalni direktorji policij. Temelj naj bi bil civilno-vojaški akcijski načrt za nadzor balkanske poti, za katerega so se dogovorili lani na Dunaju. Nato naj bi 7. junija v Sarajevu sprejeli ""politično-strateške možnosti delovanja"". Medtem naj bi 14. in 15. junija v Bukarešti na ministrski konferenci Salzburškega foruma v to pobudo povabili še druge države iz Srednje Evrope, je za APO pojasnil Kickl.
Povedal je še, da so mu ministrski kolegi iz omenjenih balkanskih držav v telefonskih pogovorih izrazili tudi pričakovanje, da bi dejavnosti okrepila tudi Evropska unija. Kickl jim je obljubil, da se bo za to zavzel na naslednjem zasedanju notranjih in pravosodnih ministrov.
Hkrati je sicer znova opozoril, da bo Avstrija ""zaprla meje"", če bi grozila ponovitev ""migrantske krize"" iz let 2015 in 2016. Poudaril je še, da bo boj proti nezakonitim migracijam po balkanski poti in čez Sredozemsko morje ena od glavnih prioritet predsedovanja Svetu Evropske unije, ki ga bo Avstrija prevzela 1. julija, še poroča APA.
Kickl je sicer član skrajno desne stranke Svobodnjakov (FPÖ), proti kateri so uperjeni očitki, da nekateri njeni člani simpatizirajo z nacizmom, zaradi česar je stranka v preteklosti že izključila več članov. Kickl je januarja udaril tudi z izjavo, da bi morali prosilce za azil ""zbrati"" na enem mestu.
Bruselj obsoja nadzor na notranjih mejahEvropski parlament je medtem s sprejetjem prvega letnega poročila o položaju v schengenskem območju obsodil vračanje nadzora na notranjih mejah. Številne odločitve držav za to niso ne potrebne ne uravnotežene in so zatorej v nasprotju s pravili, so sklenili evropski poslanci. Poročilo je bilo potrjeno s 439 glasovi proti 157.
Schengensko območje obsega 26 držav z okoli 400 milijoni prebivalcev, ki se lahko po tem območju gibljejo brez posebnega nadzora na notranjih mejah med državami. Enako velja za gibanje blaga. Poročevalec Carlos Coelho (EPP) je opozoril, da je schengensko območje ""bistvo evropskega državljanstva"".
Zaradi prihoda prebežnikov v letih 2015 in 2016 ter tudi zaradi terorističnih napadov se je več držav odločilo za vnovično uvedbo mejnega nadzora. Ta ukrep naj bi bil sicer le začasen, a ga Francija, Avstrija, Nemčija, Danska, Švedska in Norveška vseeno kar podaljšujejo.
Tisoč kilometrov ""tehničnih ovir""Kritizirali so tudi postavljanje fizičnih ovir, tudi ograj, med članicami. Po podatkih Transnacionalnega instituta (TNI) so države za več kot 1.200 kilometrov ""začasnih tehničnih ovir"" namenile najmanj pol milijarde evrov.
"
http://www.rtvslo.si/slovenija/sefic-ni-ograje-ki-bi-zadrzala-100-000-ali-200-000-ljudi/456475,prebežniki,"
					30. maj 2018 ob 11:44
					Ljubljana - MMC RTV SLO, STA","
G. K.
","Šefic: ""Ni ograje, ki bi zadržala 100.000 ali 200.000 ljudi""","Trenutni položaj na balkanski begunski poti je za Slovenijo nesprejemljiv, saj zunanje meje EU-ja prosto prehaja veliko prebežnikov. Balkanske države, EU in Frontex bodo morali storiti več, je opozoril Boštjan Šefic.

Število prebežnikov, ki prihajajo iz Turčije prek Grčije in potujejo proti zahodni Evropi, se spet krepi. Številke so sicer daleč od tistih iz leta 2015, ko je bila begunska kriza na vrhuncu in ko je dnevno na grške otoke prišlo tudi okoli 13.000 ljudi. Toliko so jih zdaj našteli ""šele"" v petih mesecih.
Gre tako za begunce iz Sirije kot ljudi iz severne Afrike. Ena pot je ""klasična"", od Grčije, Makedonije, prek Srbije in Hrvaške do Slovenije. Druga pot poteka iz Srbije v Republiko srbsko in zahodno Bosno in Hercegovino. Tretja pa gre iz Grčije prek Albanije, Črne gore in BiH-a na Hrvaško. Predvsem zadnja je trenutno zelo problematična in pri varovanju te meje bi več lahko naredila zlasti Evropska agencija za mejno in obalno stražo (Frontex), je v intervjuju za STA povedal sekretar na ministrstvu za notranje zadeve Boštjan Šefic.
V regiji je po ocenah slovenskega notranjega ministrstva nekje od 45.000 do največ 60.000 migrantov, večina pa jih želi priti vsaj do Slovenije, ker tako pridejo v schengensko območje. ""Približno 80 odstotkov vseh, ki so poskusili nezakonito prečkati našo mejo, prosi za mednarodno zaščito. Tudi zato, ker so, četudi prekinejo postopek in gredo v drugo državo, ta pa jih vrne, še vedno v schengenskem območju. To je zelo problematično,"" je opozoril Šefic.
Visok odstotek prišlekov sicer že pred ali kmalu po oddaji formalne prošnje za mednarodno zaščito odide. Zato po ocenah Šefica Slovenija ni ciljna država večine migrantov.
Srbska liberalizacija vizumske politike z IranomTežava je tudi v tem, da je Srbija uvedla vizumsko liberalizacijo z Iranom in nekaterimi afriškimi državami. ""To pomeni, da ti ljudje pridejo v Srbijo po povsem legalni poti, z redno letalsko linijo,"" je dejal državni sekretar. Po njegovih informacijah s konca aprila se okoli 2.000 ljudi ni vrnilo v Iran. Podobna legalna pot z letalom je tudi iz Turčije v BiH.
Na to bi se morala ustrezno odzvati tudi Evropska komisija, zlasti v pridružitvenem procesu, meni Šefic. ""Če držijo informacije, da namerava Srbija skleniti vizumsko liberalizacijo s Sirijo in nekaterimi severnoafriškimi državami, potem je to velik problem."" Tudi Albanija bi morala izvrševati tisto, k čemur se je zavezala, je poudaril.
50 prihodov v Slovenijo na danKritičen je tudi do pomanjkljivega varovanja zunanje meje EU-ja, kjer bi se morale migracije ustaviti in obravnavati. Namesto tega pa slovenska policija na meji beleži okoli 50 prihodov na dan. ""To je preveč in nas zelo moti,"" je dejal. Varovanje zunanje meje EU-ja je sicer po besedah Šefica v prvi vrsti naloga države, ki jo ima, je pa pripravljena pri tem pomagati tudi Slovenija.
Za zdaj večino tujcev, ki vstopijo v Slovenijo nezakonito, odkrijejo, ""saj niti Avstrija niti Italija ne ugotavljata ilegalnih prehodov meje"". Avstrija jih je na meji s Slovenijo ujela manj kot deset, je povedal in dodal, da tudi na Dunaju priznavajo Sloveniji dobro opravljeno delo na meji.
Visoki vladni predstavniki Avstrije sicer napovedujejo še dodatno zaostrovanje ukrepov na meji s Slovenijo in nadaljevanje nadzora. ""Seveda Avstrija pravi, da bo sprejemala ukrepe, če bi prišlo do 'preboja' meje. Tako kot jih mi, ker je meja med Hrvaško in BiH-om prepustna. Tako nam kot Avstrijcem pa je v interesu, da tok ustavimo in imamo zadevo pod nadzorom,"" je pojasnil Šefic.
Hrvaška prebežnike jemlje nazajVeč bi pri nadzoru zunanje meje EU po njegovih besedah lahko storila predvsem Hrvaška. S sodelovanjem južne sosede je sicer za zdaj zadovoljen. Zavrnjene migrante na meji korektno jemljejo nazaj, je povedal. Na meji s Hrvaško sta po njegovih besedah sicer obremenjeni predvsem območji od Ilirske Bistrice proti Kopru, in v Beli Krajini od Metlike do Vinice oz. Adlešičev. Ostalo območje je obremenjeno bistveno manj.
Ograjo mora okrepiti nadzorIzpostavil je pomen ograje na meji. ""Vsi ti ukrepi so učinkoviti in dajejo rezultate,"" je dejal in napovedal dodatno postavljanje ""začasnih tehničnih ovir"" na še nekaj točkah, zlasti na območju Kolpe, kjer je reka globoka in neugodna. Če bi bila tam ograja, potem se ljudje ne bi odločali za prečkanje in bi lahko preprečili tudi smrti, ki jih je bilo tam že nekaj, je ocenil.
Opozoril je sicer, da ograja sama brez nadzora migracij ne more ustaviti. Ob opozorilu na manko policistov je dejal, da sta na zeleni meji zelo prisotni policija in vojska. ""Imamo poostren nadzor na mejnih prehodih, ker v tovornjakih in na vlakih najdemo ilegalne migrante. Izvajamo tudi izravnalne ukrepe v notranjosti,"" je opisal. Tudi kriminalistična policija je uspešna pri razbijanju mrež tihotapcev ljudi. Enega izmed organizatorjev so na primer prijeli v noči na ponedeljek, je navedel primer.
Kakšna bo slovenska dolgoročna strategija?A dolgoročno zgolj ograja in represija nista rešitev, meni Šefic. Slovenija po njegovih besedah potrebuje izdelano strategijo. ""Eni pravijo, da lahko sprejmemo 50.000 ljudi, drugi zahtevajo, da niti enega ne. Nobeno stališče ni realno, pravih argumentov ni in nobena stran tudi ni dala jasnih odgovorov, 'kako'. Prva ne, kako 50.000 ljudi preskrbeti, jih nahraniti, integrirati, druga pa ne, kako se bomo znotraj EU-ja in mednarodne skupnosti zaprli in rekli, da nas to ne zanima,"" je opozoril. 
Pri Črnomlju prijeli 13 prebežnikovPolicisti so na območju policijskih postaj (PP) Črnomelj in Brežice v torek izsledili in prijeli 13 tujih državljanov, ki so nezakonito prečkali državno mejo. Med njimi je deset sirskih državljanov, dva državljana Alžirije in državljan Maroka, so sporočili s Policijske uprave (PU) Novo mesto. Na območju Sinjega Vrha so tako prijeli dva državljana Alžirije, na območju Miličev tri državljane Sirije, na območju Preloke štiri državljane Sirije in državljana Maroka ter na območju kraja Dvorce tri državljane Sirije.
 ""In ni odgovora, kaj bo, ko bo neki val morda prišel do nas. Ni ograje, ki bi zadržala sto ali dvesto tisoč ljudi. Kaj je alternativa? Bomo streljali? Najbrž si tega ne želimo,"" je opozoril Šefic.
Spremenjena struktura prebežnikovSpomnil je še na bistveno spremenjeno strukturo migrantov. ""Če smo prej govorili o Sircih, ki so si nedvomno zaslužili mednarodno zaščito, pa zdaj prihajajo večinoma Alžirci, Maročani in Pakistanci,"" je naštel. Poudaril je, da je varnostni položaj v Sloveniji dober. Policija jo ""za zdaj v celoti obvladuje"" in ""ničesar ne prikriva"", je zagotovil.
""Se pa zavedamo tveganj, ki lahko poslabšajo razmere. Ljudje, ki so bodisi brez statusa bodisi poskušajo azilni sistem samo izkoristiti in jim pridobitev azila niti ni interes, so določeno tveganje,"" je opozoril.
Postopki preverjanja pravice do mednarodne zaščite so po njegovem mnenju občutno predolgi. ""Tudi tisti, ki jih je treba vrniti, imajo izjemne možnosti izogibanja državnim organom. Nekatere zadeve smo želeli zaostriti, a v parlamentu to ni bilo sprejeto,"" je spomnil in opozoril, da ""učinkovitost postopka lahko tudi preprečuje nekatere poskuse nezakonitega prečkanja meje"".
Srečanje direktorjev policijVeliko sicer pričakuje od srečanja generalnih direktorjev policij držav regije ob robu zaključne konference projekta First Line, ki jo bo prihodnji teden gostila Slovenija in na kateri bodo predlagali nekatere konkretne ukrepe. Te pa naj bi potem obravnavali notranji ministri na srečanju Salzburškega foruma 14. in 15. junija v Bukarešti.
"
http://www.rtvslo.si/svet/val-napadov-na-prebeznike-in-antifasiste-po-grciji/456335,prebežniki,"
					28. maj 2018 ob 19:57
					Atene - MMC RTV SLO","
J. R.
",Val napadov na prebežnike in antifašiste po Grčiji,"Grčijo pretresa serija nasilnih napadov privržencev skrajne desnice na prebežnike in antifašiste, nedavno pa je bil tarča fizičnega napada tudi župan Soluna Janis Butaris.
V soboto je antifašistična skupina Orma sporočila, da so jih v Perami, revnem predmestju pristaniškega mesta Pirej, z železnimi palicami napadli privrženci skrajno desne stranke Zlata zora. Člani Orme so napad želeli prijaviti na policijski postaji, a je policija aretirala njihove člane, še poroča Al Džazira.
Vladajoča leva stranka Siriza je obsodila napad in zapisala, da ""za strupe fašizma in rasizma ni prostora v Perami ali kjer koli drugje"". Zlata zora je obsodbe označila za smešne, policija pa je nedosegljiva za komentar.
Štiri dni predtem so neznanci napadli dva migrantska delavca iz Pakistana, ki sta delala na odprti tržnici v predmestju Aten Agioi Anargyroi. ""Samo delala sta, ko je prišlo pet ljudi in ju preteplo,"" je dejal predsednik sindikata migrantskih delavcev Džaved Aslam.
Napad na župana Soluna19. maja je več mlajših moških napadlo 75-letnega župana drugega največjega grškega mesta Solun Janisa Butarisa, ki se je udeleževal spominske slovesnosti poboja pontskih Grkov med prvo svetovno vojno. Napadalci so župana zrušili na tla, ga obrcali in vanj metali steklenice, preden mu je uspelo pobegniti s kraja dogodka.
Policija je do zdaj glede na poročanje tamkajšnjih medijev aretirala 12 osumljencev, tri moške so po poročanju Greek Observerja tudi obsodili na pogojno večmesečno zaporno kazen.
Butaris po poročanju Euronewsa velja za enega liberalnejših županov v Grčiji. V Solunu so v času njegovega mandata postavili spomenik žrtvam holokavsta, ki so ga neznanci januarja letos porisali in nanj napisali ""Zlata zora"". Prav tako mesto ponosno oznanja, da je rojstni kraj ustanovitelja moderne Turčije Mustafe Kemala - Atatürka, župan pa je znan tudi po spravljivih izjavah glede grško-makedonskega spora o imenu Makedonije. 
Župan prestolnice Aten Giorgos Kaminis je ""fašistični napad"" označil za ""neposredno grožnjo demokraciji in družbi"", poroča Guardian. Nanj je bil uperjen poskus napada maja 2013, ko ga je poskusil pretepsti poslanec Zlate zore George Germenis, ki ga je sodišče marca letos obsodilo na pogojno zaporno kazen.
Trikrat več nasilja na podlagi državljanstvaLeta 2017 se je število zločinov proti ljudem na osnovi njihovega državljanstva, etnične pripadnosti ali barve kože po policijski statistiki skorajda potrojilo.
""Spet lahko vidimo, da se položaj slabša. Naslednje leto so volitve in videti je, da skrajna desnica izkorišča položaj,"" je za Al Džaziro dejal vodja grškega foruma za begunce in afganistanski prebežnik Jonus Muhamadi.
Zlata zora je odgovorna tudi za umor grškega raperja in aktivista Pavlosa Fjsasa leta 2013. V povezavi z umorom so aretirali vidnega člana Zlate zore, zaradi domnevnega vodenja kriminalne združbe pa so sodili 69 članom stranke.
"
http://www.rtvslo.si/slovenija/struktura-nezakonitih-prebeznikov-v-sloveniji-se-spreminja/456308,prebežniki,"
					28. maj 2018 ob 16:33
					Ljubljana - MMC RTV SLO, Radio Slovenija, STA","
G. K., Robert Škrjanc, Radio Slovenija
",Struktura nezakonitih prebežnikov v Sloveniji se spreminja,"Število prebežnikov v Sloveniji se povečuje, spreminja se tudi njihova struktura. Zdaj prevladujejo Alžirci, Pakistanci, Maročani in Iračani.


Slovenska policija namreč v zadnjem času opaža precejšen porast števila nezakonitih prehodov meje, kar ima za posledico povečano število vloženih prošenj za mednarodno zaščito. V javnosti se pojavljajo različne ocene, a na notranjem ministrstvu zatrjujejo, da so balkanske migracijske poti, tudi s pomočjo sodelovanja držav na Balkanu, pod nadzorom.
Državni sekretar na notranjem ministrstvu Boštjan Šefic je pojasnil, da so že poostrili nadzor ob meji, mejnih prehodih in tudi v notranjosti države. ""Pripravili smo predloge dodatnih postavitev začasnih tehničnih ovir na meji. Tam, kjer je policija ocenila, da je to nujno potrebno,"" je izjavil.
Veliko pozornost ministrstvo posveča mednarodnemu sodelovanju z državami ob t. i. balkanski migracijski poti, z Evropsko komisijo (EK) in Frontexom (Evropska agencija za mejno in obalno stražo). ""Pomembno je, da sosednje države zelo jasno ugotavljajo, da nezakonitih prehodov iz Slovenije v Italijo in Avstrijo ni,"" je poudaril uspešnost slovenskih varnostnih organov.
Slovenija ocenjuje, da je zunanja evropska meja, ki jo varuje Hrvaška, še vedno preveč prehodna, sploh ob dejstvu, da si naša južna soseda želi vstopiti v schengensko območje. Problematični sta tudi Bosna in Hercegovina in Srbija, ki je liberalizirala vizumsko politiko z Iranom. Sloveniji v korist govori dejstvo, da Slovenija še vedno ni ciljna država.
""Približno 80 odstotkov vseh, ki izrazijo namero prošnje za mednarodno zaščito, potem prekine postopek in odide,"" je še razgrnil Šefic, ki priznava, da novo vlado čaka veliko dela. Državam na migracijski poti pa ob tem sporoča, da bo morala Slovenija v primeru neustreznega odzivanja potegniti enostranske ukrepe, ki bodo omogočili učinkovito varovanje slovenske in hkrati schengenske meje. 
 Pretekli konec tedna prijetih 75 tujcevPolicisti so pretekli konec tedna ob nadzoru meje na območju Bele krajine izsledili in prijeli 75 tujcev, ki so nezakonito prestopili državno mejo. Na območju Policijske uprave Koper pa so konec tedna prijeli 34 nezakonitih prebežnikov.
Metliški policisti so na območju Drašičev, Božakovega in Metlike prijeli devet tujcev, preostali pa so bili prijeti na območju Policijske postaje Črnomelj. Državljani Pakistana, Afganistana, Alžirije, Sirije, Maroka, Indije in Tunizije so zaprosili za mednarodno zaščito in so jih po končanih policijskih postopkih odpeljali v azilni dom, so sporočili s Policijske uprave Novo mesto.
S koprske policijske uprave pa so sporočili, da so v petek popoldne v Podgradu prijeli pet nezakonitih prebežnikov, od teh štiri državljane Sirije in državljana Iraka. Vsi so zaprosili za mednarodno zaščito. Tega dne ob 22. uri pa so v Dolenjah pri Jelšanah prijeli državljana Libije, ki je zaprosil za azil, nekaj čez polnoč pa državljana Turčije v Mali Bukovici, ki so ga vrnili na Hrvaško.
Policisti so v soboto zjutraj v Zabičah prijeli štiri tujce, od tega dva državljana Iraka, enega državljana Sirije in državljana Jemna. Malo pozneje pa so v Ilirski Bistrici prijeli še osem državljanov Pakistana. Vsi so zaprosili za azil.
V nedeljo dopoldne so pri Zabičah spet prijeli štiri državljane Sirije in enega državljana Libije. Vse so vrnili na Hrvaško. Ob 14. uri so na poti za Sviščake prijeli dva državljana Libije in dva državljana Sirije, ki so zaprosili za azil. Zvečer so na cesti Obrov-Golac prijeli pet državljanov Afganistana in enega državljana Pakistana. Vsi so zaprosili za mednarodno zaščito.
Policisti na Obrežju pa so preteklo noč pri pregledu tovornega vozila s srbskimi registrskimi oznakami našli štiri tujce, skrite med tovorom. Državljane Afganistana so po končanem postopku predali hrvaškim varnostnim organom, so sporočili s Policijske uprave Novo mesto.
"
http://www.rtvslo.si/svet/s-in-j-amerika/ameriske-sanje-zamenjale-za-prostitucijo/455311,prebežniki,"
					20. maj 2018 ob 11:41
					Tapachula - MMC RTV SLO, Reuters","
K. S.
",Ameriške sanje zamenjale za prostitucijo,"Od jutra do večera iz zanikrnih barov v mestu Tapachula na jugu Mehike, kjer na tisoče žensk iz Srednje Amerike prodaja svoja telesa, da bi zaslužile dovolj, da bi dosanjale svoj sen - priti v ZDA, buči glasna glasba. Po ocenah aktivistov in nevladnih organizacij v barih in v rdeči četrti mesta blizu gvatemalske meje, ki je postala pravo središče trgovine z ljudmi, dela okoli 30.000 priseljencev, večinoma iz Hondurasa, Salvadorja in Gvatemale.
Med temi 30.000 je vse več žensk in otrok, ki zaradi vse slabših razmer bežijo iz Srednje Amerike, je za Reuters povedala Francesca Fontanini, predstavnica ZN-ove agencije za begunce UNHCR. Podatki UNHCR-ja kažejo, da se je število prosilcev za azil iz Srednje Amerike med letoma 2011 in 2015 povečalo kar za petkrat, in sicer na 110.000.
Število družin, večinoma iz Srednje Amerike, ustavljenih na ameriško-mehiški meji, se je leta 2016 v primerjavi z letom pred tem povečalo za 122 odstotkov. ""Večina srednjeameriških žensk pride upajoč, da bodo prečkale mejo in dosanjale svoj ameriški sen,"" je povedala Adriana Rebollo, vodja tožilskega urada za trgovino z ljudmi v zvezni državi Chiapas, kjer leži Tapachula. A te obupane ženske pri lovljenju svojih sanj na poti na sever pogosto postanejo lahka tarča. Prekupčevalci z belim blagom revne in slabo izobražene ženske zmamijo z lažnimi obljubami dobrih služb v restavracijah in hotelih. ""Prebežniki so idealne žrtve za trgovino z belim blagom in prostitucijo, ker imajo določene potrebe - potrebo po preživetju, potrebo po služenju denarja,"" je povedala Elsa Simon, aktivistka za ženske pravice. ""Prebežnica je najbolj ranljiva. Nobenih podpornih mrež nima in ne pozna svojih pravic.""
Trgovci z belim blagom, imenovani enganchadori, na potencialne žrtve, največkrat mlade prebežnice, ki potujejo same ali z otrokom, prežijo v zavetiščih za prebežnike. V zavetišču Belen so tako polepljeni letaki s fotografijo moškega in napisom ""Enganchador: S tem moškim bodite previdni."" Italijanski duhovnik zavetnik ženskFlor Maria Rigoni, italijanski duhovnik, ki je pred 20 leti ustanovil zavetišče Belen, pomaga prebežnikom in ženskam, ki so jih rešili iz prostitucijskih mrež, ki jih vodijo organizirana kriminalna združenja. Zavetišče nudi tedenske pogovore o taktikah, ki jih uporabljajo trgovci z belim blagom, da bi v svojo mrežo zvabili žrtve.
Kot je Rigoni povedal za Reuters, nekatere ženske še vseeno padejo v past. Taktika trgovcev z belim blagom je običajno taka, da se najprej spoprijateljijo s prebežnico, jo zasipajo z darili in prijaznimi besedami ter ji ponudijo pomoč pri prečkanju meje z ZDA.
Mnogi hlinijo zaljubljenost, nekateri gredo celo tako daleč, da se z žrtvijo poročijo. ""Novi fant jo pelje na večerjo, nekaj večerov z njo ravna lepo ... Do tretjega večera pa že pride ponjo avtomobil brez registrskih tablic z zatemnjenimi okni in jo ugrabi,"" razlaga Rigoni. V zadnjih šestih letih je duhovnik pomagal skoraj sto prebežnicam, večinoma Hondurčankam, prisiljenim v prostitucijo. A frustriran zaradi nesodelovanja oblasti, je Rigoni program lani končal. ""Izgubljena bitka je. Če bi sodelovala tudi država, bi program lahko izvajali, brez tega pa ne gre. Kar se tiče mehiške vlade, trgovina z belim blagom ne obstaja. Nič ne ukrenejo glede tega,"" pravi Rigoni. Delež obsodb nizek, vpletena tudi policijaMehiške oblasti sicer trdijo, da so sprejele pomembne korake za boj proti trgovini z belim blagom, vključno z zakonom iz leta 2012, ki predvideva do 40-letno zaporno kazen za kršitelje. Po besedah Rebollove so oblasti okrepile racije po celotni zvezni državi Chiapas, pri tem pa od leta 2009 zaprle več deset barov in rešile okoli 670 žrtev.
A delež obsodb ostaja nizek. Od okoli 330 ljudi, ki so bili od leta 2009 obtoženi trgovine z ljudmi, so jih obsodili le 87. ""Najtežje je dobiti izpoved žrtve in njeno priznanje, da je žrtev,"" je povedal javni tožilec Francisco de Jesus Esteban.
Lokalni aktivisti trdijo, da korupcija, vključno s policijskim sprejemanjem podkupnin in trgovino z belim blagom, še podžiga in ohranja nizko stopnjo obsodb. ""V osmih od desetih primerov je tako ali drugače vpletena policija,"" je povedal odvetnik Jose Alfredo Zunum.
Po navedbah zadnjega poročila ameriškega State Departmenta o trgovini z ljudmi v Mehiki ""uradna sokrivda ostaja resna in povečini nenaslovljena težava"". Meglena mejaVse prebežnice, ki kot prostitutke delajo v barih v Tapachuli, sicer niso žrtve trgovine z belim blagom, je pa meja med prisilnim in prostovoljnim ukvarjanjem s prostitucijo, ki je v Mehiki zakonito, pogosto meglena.
45-letna Blanca, ki je zbežala pred nasiljem tolp iz rodnega Hondurasa, pravi, da je prostitucija edini način, da lahko preživi. ""Ker nimam papirjev, ne morem delati nikjer drugje,"" je povedala mati treh otrok. ""Če ne delam, moji otroci nimajo nič za jesti, jaz pa ne morem pošiljati denarja dvoji družini v Hondurasu."" Za spolni odnos računa 25 dolarjev, od tega svoj delež vzame njena zvodnica.
Kot mnogi prebežniki se je tudi Blanca nameravala v Tapachuli ustaviti le za toliko časa, da bi zaslužila dovolj denarja za nadaljevanje poti v ZDA, a po osmih mesecih je še vedno v mestu. ""Nikoli si nisem predstavljala, da bom živela v Mehiki in se preživljala, kot se preživljam. Nekatera ostala dekleta v baru so tu že leta. Samo Bog ve, ali mi bo dejansko kdaj uspelo priti do ZDA,"" je še priznala Blanca.
"
http://www.rtvslo.si/svet/evropa/bih-zaradi-stevila-prebeznikov-zaprosil-za-pomoc-hrvaska-krepi-nadzor-meje/454975,prebežniki,"
					15. maj 2018 ob 14:01
					Sarajevo,Zagreb,Atene - MMC RTV SLO, STA","
T. J.
","BiH zaradi števila prebežnikov zaprosil za pomoč, Hrvaška krepi nadzor meje","Zaradi naraščajočega števila prebežnikov je vlada Bosne in Hercegovine zaprosila za mednarodno pomoč, medtem pa je Hrvaška okrepila nadzor meddržavne meje z BiH-om. 
BiH je zaprosil za mednarodno tehnično in finančno pomoč pri preskrbi prebežnikov. Kot poudarja, v državo vsak dan pride več kot sto prebežnikov. ""Pričakujemo strokovno, tehnično, predvsem pa finančno pomoč, da prebežnikom zagotovimo bivališča, zdravstveno oskrbo in možnosti izobraževanja,"" je dejal premier BiH-a Denis Zvizdić. Napovedal je, da bo vlada začela snovati nov akcijski načrt za prebežnike. Begunska pot prek BiH-a je namreč od začetka maja vse bolj aktualna in samo od začetka leta so izsledili 3.000 ilegalnih prebežnikov, od katerih jih je okrog 400 zaprosilo za azil. 
Svet Evrope pozval BiHS pismom komisarke za človekove pravice Dunje Mijatović je Svet Evrope pozval BiH, naj prebežnikom pomaga po najboljših močeh. Mijatovićeva je zaskrbljena nad dejstvom, da morajo številni prebežniki, med njimi družine z otroki, spati pod milim nebom in da primanjkuje tudi hrane. V pismu, naslovljenem na ministrico BiH-a za človekove pravice in begunce Semiho Borovac in ministra za varnost Dragana Mektića, ocenjuje, da je to posledica ""slabega sistemskega odziva"" oblasti v državi.
Mijatovićeva poudarja, da morajo prosilci za azil v BiH-u za to dobiti tudi priložnost in biti prepričani, da se bo njihov status preveril, s čimer je posredno opozorila na načrte oblasti, da bi okrepili varovanje na meji in s tem zajezili begunski tok. Opozorila je na obstoječe načrte vlade o ravnanju s prebežniki iz leta 2015, ki pa niso več ustrezni, saj so oblasti v BiH-u takrat izhajale iz dejstva, da je država le tranzitna. Položaj se je spremenil, saj Hrvaška zdaj vrača begunce v BiH in mnogi med njimi se odločijo, da bodo za azil zaprosili tam.
Hrvaška krepi nadzor na mejiHrvaškim policijskim upravam na obmejnih območjih z Bosno in Hercegovino so medtem naložili dodatno krepitev nadzora meddržavne meje, ki je dolga okoli 1.000 kilometrov. Kot poroča Jutarnji list, od Hrvaške takšen ukrep zahtevajo Slovenija, Avstrija in Nemčija. Neimenovani policijski vir pravi, da grožnja vala ni niti približno enaka kot pred dvema letoma, a je ""stanje vseeno resno"", navaja Jutarnji list. Kot dodaja, na Hrvaškem še ni prišlo do množičnih poskusov ilegalnih prihodov iz BiH-a, a meni, da prebežniki še iščejo območja, kjer bi najlažje vstopili v državo zunaj mejnih prehodov.
Hrvaški mediji so namreč v zadnjem času poročali, da obstaja nova ""južna balkanska migrantska pot"", ki vodi iz Grčije prek Albanije, Črne gore in BiH-a na Hrvaško, medtem ko je pot čez Makedonijo in Srbijo ""praktično zaprta"". Največji begunski pritisk na Hrvaško v zadnjem času prihaja s severozahoda BiH-a, z območja Cazina in Velike Kladuše, od koder poskušajo čez Karlovško županijo priti do Slovenije. Časopis se sklicuje na izjave slovenske policije, da je trenutno v Grčiji in Albaniji od 50.000 do 60.000 ljudi, za katere je edini cilj vstop v Evropsko unijo. Dodaja, da bi se Hrvaška lahko kmalu spopadala z dodatnimi težavami, potem ko je Avstrija sprejela nov zakon o tujcih in bo v skladu z dublinsko uredbo na Hrvaško vrnila vse prebežnike, ki so v EU vstopili prek nje, niso pa bili registrirani.
Grčija izpraznila neuradna begunska taboriščaGrška policija je medtem izvedla obsežno operacijo, s katero je iskala prebežnike, ki so se nezakonito naselili v Patrasu. V akciji na severu Peloponeza je sodelovalo okoli 300 policistov, oblasti pa so pridržale več kot 600 prebežnikov. Zdaj jih nameravajo preseliti v uradna begunska taborišča po državi. Policija je prečesala zapuščene objekte v okolici pristanišča v mestu Patras, ki leži na vzhodnem delu Korintskega zaliva in prebežnikom služi kot postojanka na nadaljnji poti v Evropo. Pribežniki, med katerimi je največ moških iz Afganistana in Pakistana, se tu namreč pogosto zadržujejo, ko čakajo na trajekt, s katerim želijo prek Jadranskega morja doseči italijanska mesta, kot so Bari, Ancona, Trst in Brindisi. Na trajekte se najpogosteje vkrcajo skriti v tovornjake. Razmere so se v divjih begunskih taboriščih v okolici omenjenega pristanišča pred kratkim zaostrile. 
"
http://www.rtvslo.si/slovenija/varnost-in-zdravje-slovencev-rdeca-nit-prvega-soocenja-strank/454198,prebežniki,"
					7. maj 2018 ob 19:27,zadnji poseg: 7. maj 2018 ob 22:10
					Ljubljana - MMC RTV SLO","
G. C., G. K.
",Varnost in zdravje Slovencev rdeča nit prvega soočenja strank,"Na Radioteleviziji Slovenija se je v ponedeljek uradno začela predvolilna kampanja, v okviru katere je potekalo prvo soočenje 19 predsednikov in predsednice strank, ki kandidirajo po vsej Sloveniji.
Voditelja Rosvita Pesek in Dejan Ladika sta predsednike in predsednico strank povprašala, kaj menijo o tem, da bi volilno pravico podelili tudi mlajšim do 18 let oz. šestnajstletnikom. Če bi jim pripadale vse pravice in dolžnosti, potem da, je dejal predsednik predsednik Zedinjene Slovenije Andrej Šiško.  Podobno mnenje je izrazil tudi predsednik SLS-a Marko Zidanšek.
Predsednik Dobre države Bojan Dobovšek meni, da je o tem treba razmišljati, mladi prej dozorijo. Danijel Bešič Loredan iz Gibanja Skupaj Naprej je pritrdil volilni pravici šestnajstletnikom in poudaril, da je treba uvesti e-volitve. Prvak DeSUS-a Karl Erjavec se prav tako strinja s 16+. Koordinator Levice Luka Mesec je povedal, da znižanja starostne meje nimajo v programu. Nekdanji premier Miro Cerar (SMC) je izrazil prepričanje, da bi šestnajstletniki lahko preizkusno volil na lokalni ravni kot pilotni projekt. Predsednik Piratske stranke Rok Andree pa pravi, da je nižja starostna meja del njihovega programa.
Andrej Čuš iz Zelenih Slovenije je dejal, da volilno pravico za 16-letnike podpirajo. ""Absolutno volilno pravico za 16-letnike, še bolj pa podpiramo preferenčni glas, da bi ljudje vplivali neposredno, kdo sedi v državnem zboru,"" je dejala Alenka Bratušek. ""Kot učitelj vem, da so 17-letniki dovolj zreli, zato podpiramo volilno pravico pri 16 letih,"" je pojasnil Uroš Lubej iz Solidarnosti.
Ideji je nasprotoval predsednik SNS-a Zmago Jelinčič, saj meni, da demokracija še ni zrela za znižanje starostne meje. Najprej e-volitve in obvezne volitve, je navedel. Tudi Gregor Kos iz stranke Za zdravo družbo je pojasnil, da v stranki Za zdravo družbo nasprotujejo volilni pravici za 16-letnike, saj je treba prej nagovoriti 60 odstotkov volivcev, ki na volitve sploh ne pridejo.
Najprej je treba spraviti polnoletne na volitve, kar bomo dosegli, ko bomo spremenili politiko na bolje in bodo imeli ljudje sploh razlog za prihod na volišča, je nasprotovanje ideji izrazil Marjan Šarec (LMŠ). Volilno udeležbo bomo povečali z elektronskimi volitvami, pa je Bojan Požar odgovoril na vprašanje o nižanju volilne pravice. Pred pogovorom o volilni pravici pri 16 bi se morali pogovarjati o tem, kako mlade na splošno pritegniti k politiki, je izpostavil Matej Tonin (NSi). Janez Janša je volilno pravico pri 16 označil za manj pomembno vprašanje, saj so druge preče teme, kot je izseljevanje mladih, bolj potrebne ukrepanja. 
Alojz Kovšca iz Gospodarsko aktivne stranke (GAS) je dejal, da o volilni pravici za 16-letnike v stranki še niso razmišljali. ""Zavzemamo se za to, da bi za otroke do 14. leta volili starši, med 14 in 18 pa v spremstvu staršev,"" pa je unikaten predlog predstavil Aleš Primc iz Združene desnice.
Kaj je najpomembneje v zdravstvu?Iztočnica prvega strankarskega soočenja oddaje je bila tudi javnomnenjska raziskava Eurobarometer, ki je razkrila, da Slovence najbolj skrbijo zdravstvo in socialna varnost ter brezposelnost.
Na Cerarja je bilo naslovljeno vprašanje o zdravstveni reformi, ki ni uspela, vendar ministrice za zdravje ni zamenjal. Povedal je, da so naredili premike, od petih zakonov so sprejeli štiri. Izvedli so finančno sanacijo bolnišnic, priznal pa je, da jim ni uspelo preprečiti čakalnih vrst.  
Dejan Židan je povedal, da so zaradi koalicijske pogodbe dvakrat podprli ministrico za zdravje, vendar se sprašujejo, ali je bilo to početje pravilno in ali bo morda sledila kazen. Slovensko zdravje pa po njegovem mnenju dobro deluje. Tudi Karl Erjavec je dejal, da je njegova stranka predlagala menjavo ministrice.
Danijel Bešič Loredan Gibanje skupaj Naprej je pojasnil, da morajo državljani povedati, koliko so pripravljeni dajati za zdravstvo. Država pa, koliko je pripravljena dati sama. Državljani plačujemo za zdravstvo več kot dovolj, mi financiramo zdravstvo. ""Država se šlepa na naših hrbtih,"" je dejal.
Za izgubo bolnišnic je kriva politikantska kvazielita in od njih ne gre pričakovati, da bodo rešili težave v zdravstvu. Oni so postavili ta sistemi, zato so glavni krivec, pa je dejal Andrej Šiško. Koalicija ni postavila v ospredje bolnikov, je poudaril Marko Zidanšek (SLS), zato so po njegovem mnenju izgubljena štiri leta. Posledice pa so dolge čakalne dobe. Denarja je po njegovem mnenju mnenju dovolj, vendar je treba vzpostaviti red.
Luka Mesec (Levica) pa je prepričan, da zdravstveni sistem ne more funkcionirati, ker mu država namenja premalo sredstev - 6,7 odstotka BDP-ja, kar je manj kot Češka ali Avstrija. Bojan Dobovšek (Dobra država) je navedel, da je zdravstvo tipičen primer sistemske korupcije, podobno je z nabavami v zdravstvu. Odgovornost pa je po njegovem mnenju pri tistih, ki vodijo institucije.
Zmago Jelinčič meni, da je v zdravstvu veliko korupcije in klientelizma. Zato bi morali sankcionirati vpletene in jim odvzeti tisto, kar so nakradli. Rok Andree (Pirati) se je strinjal, da je osnovna težava zdravstva korupcija in politika skuša uvesti spremembe, vendar ne pride nikamor. Treba bi bilo zapreti ""pipico tem strukturam"" in z večjo transparentnostjo, kar bi lahko naredili s skupnim naročanjem z drugimi državami.
Ko zboliš, te pahnejo v čakalno vrstoKaznovanje tistih, ki se ne pojavijo na pregledu? ""To ni prav, ljudje morajo biti odgovorni, nova bremena in kazni niso rešitev. Denarja za zdravstvo je dovolj, težavo imamo pri organizaciji in kadrovanju, prave ljudi moramo dati na prava mesta,"" je dejal Čuš (Zeleni) in po lastnih besedah samokritično poudaril preventivno zdravo življenje.
Kako spraviti bolnišnice na zeleno vejo? ""Nimamo jasno razdeljenih odgovornosti ljudi, ki upravljajo javni denar, zdravstvo potrebuje menedžersko reformo in reformo stroke, saj prav stroka menedžerjem dostavlja prave podatke,"" je pojasnil Kovšca (GAS).
Kazni za predolge bolniške dopuste? ""Treba se je vprašati, zakaj je nekdo tako dolgo na bolniškem dopustu, zadevo je treba sistemsko rešiti, definitivno ni prav, da je nekdo več kot eno leto na bolniškem dopustu. V zdravstvu so najbolj problematični odtekanje denarja iz zdravstva in kartelni dogovori,"" je Šarec (LMŠ) opozoril, da se v zdravstvu pogosto vse ""predrago"" plačuje.
UKC Maribor – manjkajo anesteziologi, kje naj jih dobijo? ""Na trgu. Zdravstvena situacija je čisto ogledalo sedanje vlade, javno zdravstvo je čisti ""fake"" (lažen), ko so ljudje zdravi, jim sistem jemlje veliko denarja, ko pa zbolijo, se jih pahne v čakalne vrste,"" je opozoril Požar.
""Ključno je, koliko ljudje dajo za zdravstvo, tudi tisti z minimalno plačo dajejo 150 evrov mesečno, ko potrebujejo zdravstveni sistem, pa ne pridejo na vrsto. Kapacitete obstajajo, saj te vedno opozorijo, če plačaš sam, si na vrsti takoj,"" je na nesprejemljivo stanje opozoril Tonin (NSi).
Odprava dopolnilnega zavarovanja? ""To ni ključna težava, najprej je treba zagotoviti, da se denar, ki se namenja za zdravstvo in ki ga ni malo, začne uporabljati racionalno,"" je Janša izpostavil neracionalno rabo denarja kot največjo težavo zdravstva.
""Večina Slovenije je polagala upe v to, da bosta ta vlada in ministrica uredili razmere v zdravstvu, a pokazalo se je, da niso znali zgrabiti bika za roge, čakalne dobe so se podaljšale,"" je o stanju v zdravstvu dejala Bratuškova.
""Menimo, da je v zdravstvu preveč korupcije, politike in premalo zdravja, zgledovati bi se morali po Švici, zdravje ni tableta, prvo zdravilo je zdrava hrana,"" pa je poudaril Kos (Za zdravo družbo).
""Dopolnilno zavarovanje je treba ukiniti in narediti sistem pravičnejši, saj ni prav, da človek z najnižjimi dohodki plačuje enako kot tisti z najvišjimi,"" je pojasnil Lubej iz Solidarnosti.
""Ključna težava je, da v Sloveniji zdravniškega poklica ne cenimo, želim si, da bi mlade zdravnike boljše plačali in ti ne bi več bežali v tujino, obdržati moramo slovenske zdravnike doma,"" je dodal Primc.
Varnostne težave SlovenijeTerorizem in priseljevanje sta po mnenju slovenskih anketirancev največji težavi, s katerima se spopada Evropska unija. Kako bi politične stranke in liste reševale te težave?
Marko Zidanšek se je pohvalil, da je prvi pozval, da je treba postaviti ograjo na mejo. ""Želim živeti v normalni demokraciji, ne pa v nekem šeriatskem pravu oz. razmerah, ki bi to rezultirale,"" je dejal.
Danijel Bešič Loredan je opomnil, da smo člani EU-ja in schengena. Vojska in policija pa morata varovati meje. Treba je narediti vse po vzoru naših sosednjih držav, je prepričan.
Bojan Dobovšek je pojasnil, da je vlada pri teh zadevah delovala reaktivno namesto proaktivno. Država bi morala postaviti prave varnostne ograje, tako za begunce, ljudi, ki tam živijo kot policijo. Rezilna žica ni prava rešitev. Tisti prebežniki, ki želijo ostati pri nas, pa morajo po njegovem mnenju sprejeti naše vrednote.
Andrej Šiško je dejal, da Slovenci nismo krivi za množične selitve. Če nekdo prečka več varnih držav, ni begunec: ""To niso begunci, temveč ljudje, ki gredo po boljši kruh, ekonomski migranti.""
Rok Andree je opozoril, da je naša naloga, da poskrbimo, da ljudje, ki ostanejo pri nas, ne bodo padli na socialno dno in tako z njimi ne bomo imeli težav.
""Nihče razen Solidarnosti ni opozoril, kje težava nastaja. Mi imamo odgovor v programu, in sicer miroljubno sobivanje narodov. Slovenija bi morala protestirati pri svojih zaveznikih, naj prenehajo s svojim početjem,"" pa je razložil Luka Mesec. Zmago Jelinčič bi poslal vojsko na mejo, ujete prebežnike pa bi naložili v avtobuse in jih odpeljali ""v München"".
Po mnenju Dejana Židana je ""varnost osnova za blaginjo v državi, zato je treba več vlagati v varnostni sistem"". Evropa pa mora pomagati reševati krize, ki nastajajo na njenih mejah. DeSUS se zavzema za ponovno uvedbo vojaškega roka, vsaj trimesečnega, saj, kot je povedal Erjavec, so mu to predlagale mame in dekleta slovenskih fantov.  Nekdanji premier Cerar pa je pojasnil, da je njegova vlada zagotavljala varnost, begunci in migranti pa so bili humano obravnavani. ""Schengensko mejo pa učinkovito nadzorujemo,"" je še dejal.Kako ločiti nezakonitega prebežnika in begunca?""Najprej moramo poskrbeti za svoje ljudi, če smo socialna država, ali pa bomo na prvo mesto dajali koga drugega. Naredi se popis in ugotovi izvor ter tako odloči. Politično preganjanim je treba pomagati, a priti morajo na zakonit način,"" je odgovoril Čuš (Zeleni).
""Migracijski valovi niso tisto, kar potrebuje gospodarstvo, iz tujine potrebuje strokovnjake, ki jih izbere, dobro plača in zakonito pripelje v državo,"" je poudaril Kovšca (GAS).
Slovenija bi po mnenju Janše (SDS) morala odstopiti od sistema evropskih kvot premeščanja prosilcev za azil, saj bo ""sistem zelo kratkega veka in bo propadel"". Slovenija bi morala Hrvaški poslati protestno noto, ker ta ne varuje zunanje meje EU-ja, tam, kjer prebežniki prehajajo v Slovenijo, ni nobene hrvaške policije, je dodal Janša.
Zavarovanje meje""Okrepiti je treba obe varnostnoobveščevalni službi, vojsko in policijo ter pospešiti postopek azila, ki bi mogel hitro steči takoj na meji,"" je prepričan Šarec (LMŠ), ki je dodal, da tudi EU nima odgovorov na pereče težave migracij.
""Ali Sova stavka ali ne? Kakšno je stanje v vojski? Glede beguncev je pa jasno, da jih v Sloveniji ne more biti, saj ni vojne na Hrvaškem, v Italiji, Avstriji ali na Madžarskem,"" je opozoril Bojan Požar.
Okrepiti želimo varnost na meji, tako da se okrepi posadka v obliki številnih policistov in vojakov na meji, okrepljene migracije zadnji čas nam dajejo prav, je izpostavil cilje NSi-ja Tonin.
Bratuškova (Stranka AB) ograje in rezilne žice na mejo ne bi postavljala, bi pa mejo dodatno zaščitila in vztrajala pri skupni evropski politiki, ki bi morala najti rešitev za ta vprašanja. Kos (Za zdravo družbo) je prav tako opozoril na nujnost skupne evropske politike, saj le to lahko reši težavo z migracijami.
Podpiranje bomb, ki sprožijo reke beguncev""Pogovarjamo se o žici in meji, a težava je drugje. Žalostno je, da je Slovenija podprla bombardiranje Sirije, to pa je sprožilo reke beguncev. Namesto da mečemo bombe, bi morali graditi infrastrukturo,"" meni Lubej iz Solidarnosti.
""Razlika med levico in desnico je to, da levica misli, da lahko slovensko nizko rodnost nadomesti z migranti, desnica pa je prepričana, da je treba težavo rešiti tako, da dvignemo slovensko rodnost,"" je dejal Primc (Združena desnica) in dodal, da je ena izmed rešitev za migracije ukinitev socialne pomoči za tujce.
Posnetek prvega velikega televizijskega soočenja kandidatnih list na predčasnih parlamentarnih volitvah 2018 si lahko ogledate spodaj.

"
http://www.rtvslo.si/svet/evropa/v-zadnjem-letu-se-je-iz-grcije-v-domovino-vrnilo-vec-kot-10-000-prebeznikov/453899,prebežniki,"
					4. maj 2018 ob 16:02,zadnji poseg: 4. maj 2018 ob 16:44
					Atene - MMC RTV SLO, STA","
B. V.
",V zadnjem letu se je iz Grčije v domovino vrnilo več kot 10.000 prebežnikov,"Mednarodna organizacija za migracije (IOM) je sporočila, da se je med junijem 2016 in aprilom letos iz Grčije v svojo domovino vrnilo več kot 10.000 prebežnikov.
Med njimi jih je največ iz Pakistana, in sicer 3.105, iz Iraka jih je 1.980, iz Afganistana pa 1.096, poroča nemška tiskovna agencija DPA.
IOM prebežnikom ob prostovoljni vrnitvi v domovino nudi zaščito pred represivnimi organi. Preden prebežniki in begunci vstopijo na letalo, dobijo denarno pomoč v znesku od 500 do 1.500 evrov, s čimer naj bi jim omogočili uspešen začetek novega življenja ob vrnitvi.
""Gre za ljudi, ki so ugotovili, da nimajo možnosti, da bi jim priznali azil v EU-ju, ter se želijo prostovoljno in varno vrniti,"" je za DPA dejal neimenovani visoki predstavnik grške policije.
Amnesty International (AI) poroča, da je v Grčiji ujetih skoraj 47.000 prosilcev za azil, potem ko so evropske države zaprle pot po Balkanu in sprejele sporazum s Turčijo o zaustavljanju prebežnikov na poti v EU. Razmere na grških otokih, kjer je zaprtih veliko prosilcev za azil, so grozljive, opozarja AI.
Namenoma obupne razmere?Washington Post je na začetku leta poročal o poslabšanju razmer na grškem otoku Lezbos, čeprav na otok prihaja veliko manj prebežnikov kot na vrhuncu njihovega prihoda v letih 2015 in 2016.
Humanitarni delavci, predstavniki lokalnih oblasti in aktivisti za človekove pravice opozarjajo, da obupne razmere na otoku za prebežnike niso naključje, ampak posledica namerne evropske strategije odvračanja ljudi.
Koordinatorica človekoljubne organizacije Zdravniki brez meja Aria Danika pravi, da ""ni razloga, zakaj 5.000 ljudi v kampu v Evropi nima dostopa do osnovnega bivališča, zdravstvene oskrbe, stranišč in tople vode"". Po njenih besedah so takšne razmere ""del širšega načrta"", ki se imenuje ""odvračanje"". Podobno meni tudi raziskovalka organizacije Human Rights Watch Eva Cossé, je poročal Washington Post.
To je priznal tudi Janis Muzalas, ki je še kot minister za migracije dejal, da bi prevoz prebežnikov na celino, kjer so razmere precej boljše, pomenil spodbudo za nove prosilce za azil.
"
http://www.rtvslo.si/crna-kronika/pri-nezakonitem-preckanju-meje-v-kolpi-utonil-prebeznik/453548,prebežniki,"
					30. april 2018 ob 13:58
					Črnomelj - MMC RTV SLO, STA","
G. K.
",Pri nezakonitem prečkanju meje v Kolpi utonil prebežnik,"Policisti so zjutraj v črnomaljski občini prijeli sedem tujcev, domnevno državljanov Alžirije, ki so čez Kolpo nezakonito prestopili državno mejo. Zaradi suma, da je bila v skupini še ena oseba, ki ji reke ni uspelo preplavati, so gasilci s čolnom pregledali Kolpo in v Spodnji Preloki našli utopljeno osebo.
Na truplu ni bilo ugotovljenih znakov nasilja, zdravnica pa je za pokojnega odredila sanitarno obdukcijo. Policisti nadaljujejo s preiskavo in ugotavljanjem identitete osebe, so sporočili s Policijske uprave (PU) Novo mesto.
"
http://www.rtvslo.si/kultura/razstave/med-nominiranci-za-turnerjevo-nagrado-tudi-arhitekturna-detektivska-agencija/453237,prebežniki,"
					26. april 2018 ob 15:36
					London - MMC RTV SLO, STA","
N. Š.
","Med nominiranci za Turnerjevo nagrado tudi ""arhitekturna detektivska agencija""","Med nominiranci za Turnerjevo nagrado, eno najuglednejših priznanj za sodobno umetnost v Veliki Britaniji, je letos tudi ""arhitekturna detektivska agencija"" Forensic Architecture, ki s pomočjo 3D-modelov prizorišč spopadov razkriva kriminalna dejanja in opozarja na kršitve človekovih pravic.
Forensic Architecture je leta 2011 ustanovil izraelski aktivist in arhitekt Eyal Weizman. Organizacija je v 3D-tehniki poustvarila zloglasni vojaški zapor Sajdnaja, ki leži 25 kilometrov severno od Damaska, uporablja pa ga režim Bašarja Al Asada.
Na podlagi pričevanj nekdanjih zapornikovInterdisciplinarni laboratorij je zapor poustvaril na podlagi pričevanj nekdanjih zapornikov, ki so jih zbrali aktivisti Amnesty International, pomagali so si tudi s satelitskimi fotografijami na Googlu in drugim prosto dostopnim materialom.
Pred leti so rekonstruirali tudi bombni napad na Gazo, gvatemalski genocid nad skupnostjo Ixil iz obdobja 1978–1984 in iz leta 2011 utopitev čolna v Sredozemskem morju s 63 prebežniki na krovu.
Na seznamu letošnjih nominirancev za Turnerjevo nagrado so še Naeem Mohaiemen, Charlotte Prodger in Luke Willis Thompson.
Dva Londončana in ena GlasgowčankaV Londonu rojeni Mohaiemen je odraščal v Bangladešu. Ustvarja filme, ki prek turbulentnih obdobij zgodovine raziskujejo zapuščino kolonializma, narodno identiteto, levo usmerjene politike in migracije.
Charlotte Prodger, ki živi in dela v Glasgowu, je nominirana za videa, v katerih po besedah žirije raziskuje ""identitetno politiko, zlasti iz queer perspektive"".
Londončan novozelandskih korenin Willis Thompson je žirijo prepričal z nemim črno-belim filmskim portretom Diamond Reynolds. To je zaročenka Philanda Castila, ki ga je julija 2016 med vožnjo ustavil policist in nanj začel streljati. Reynoldsova je takoj po streljanju, v katerem je Castile umrl, posnela dogajanje in ga v živo prenašala na Facebooku.
Nominirance razglasil direktor galerije Tate BritainOžji seznam nominirancev je v Londonu razglasil direktor galerije Tate Britain Alex Farquharson in pri tem poudaril, da je žirija, ki ji predseduje, izbrala ""izjemno skupino umetnikov, ki se ukvarjajo z najbolj perečimi političnimi in humanitarnimi vprašanji današnjega časa"". Dela nominirancev so predstavljena na spodnjih fotografijah.
Turnerjeva nagrada, poimenovana po angleškem slikarju J. M. W. Turnerju, je namenjena britanskim umetnikom za najboljšo predstavitev ali izstopajočo razstavo v zadnjem letu. Zmagovalec prejme 25.000 funtov, preostali nominiranci pa vsak po 5.000 funtov. Nagrada je bila ustanovljena leta 1984.
Razstavo Turnerjevih nominirancev bodo v Tate Britain odprli 25. septembra, zmagovalca pa bodo razglasili decembra.
"
http://www.rtvslo.si/slovenija/sefic-vsi-zaznavajo-da-so-se-migracijski-tokovi-okrepili/453004,prebežniki,"
					24. april 2018 ob 19:11
					Ljubljana - MMC RTV SLO, STA","
Al. Ma.
","Šefic: Vsi zaznavajo, da so se migracijski tokovi okrepili","Državni sekretar na notranjem ministrstvu Boštjan Šefic se je na delovnih pogovorih s kolegi v Zagrebu, Beogradu in Tirani pogovarjal o razmerah na področju nezakonitih migracij. 
Cilj pogovorov je bilo pridobiti natančne informacije o dogajanju v državah, izmenjava informacij s kolegi, da bi dobili čim boljši vpogled v tamkajšnje razmere in primerjali ocene mogočega razvoja dogodkov. Govorili so tudi o tem, kako s skupnimi močmi in usklajeno obvladovati procese.
Vzpostavljena nova balkanska potKot je Boštjan Šefic po telefonu povedal iz Beograda, je dejstvo, da se je ob klasični migracijski poti čez Srbijo in Hrvaško na območju vzpostavila tudi nova balkanska pot, ki poteka iz Grčije čez Albanijo, Črno goro, Kosovo, BiH in Hrvaško v Slovenijo.
S kolegi je tako govoril, kako imeti nezakonite migracije pod nadzorom, kako učinkovito izvajati skupne mednarodne obveznosti, dvostranske sporazume in kako dolgoročno obvladovati sedanjo in prihodnje razmere. Dogovorili so se za operativni pretok informacij, vzpostavitev kontaktnih točk tako na operativni kot politični ravni.
Veliko časa so namenili tudi preprečevanju dela organiziranih kriminalnih skupin, ki obvladujejo nezakonite migracije.
Govorili so tudi o konkretni pomoči, ki jo potrebujejo posamezne države, pri čemer bi lahko pomagale članice EU-ja in tudi EU, vključno s sporazumi med državami in Frontexom, ki bi lahko poslal svoje strokovnjake v posamezne države.
Bilo je več vprašanj, idej, tudi pobude z njihove strani, ki jih bomo v prihodnjih tednih preučili in ""se verjetno v razmeroma kratkem času znova sešli in dokončno oblikovali nekatere ukrepe in dejavnosti"", je povedal.
Pojasnil je, da ocene kažejo, ""da je v celotni regiji Zahodnega Balkana, vključno z Grčijo, migracijski potencial, ki šteje približno 50.000 ljudi"". Poudaril pa, da na gibanje migrantov vplivajo številni dejavniki.
Med njimi so vremenske razmere, saj se spomladi in poleti močno izboljšajo. Vplivajo tudi odločitve v državah na migracijskih poteh. Tako imajo npr. zdaj prosilci za azil v Grčiji možnost, da z otokov pridejo na celino. Eden mogočih dejavnikov so tudi vizumske liberalizacije, ki lahko v prihodnosti prispevajo k povečanju.
Morebitni dejavniki so tudi odnosi med EU-jem in Turčijo, kjer je pol milijona beguncev, razmere v Siriji, od koder je zaznati povečan prihod beguncev v Turčijo. Opazen je tudi povečan prihod beguncev iz Turčije proti Grčiji. ""Vse to seveda vpliva na pritisk na končne države,"" je dejal.
Tokovi so se okrepiliPo njegovih besedah vsi zaznavajo, da so se migracijski tokovi okrepili, število migrantov pa se je povečalo. V ponedeljek je tako v Sloveniji število ilegalnih migrantov, ki so prišli od 1. januarja letos v državo, preseglo tisoč, kar je okoli 300 odstotkov več kot v enakem obdobju lani. Poudaril je, da gre za število, ki ga še obvladajo in da niso potrebni kakšni posebni ukrepi. Novo pa je to, da jih je okoli 85 odstotkov v Sloveniji zaprosilo za mednarodno zaščito. ""To je kar velik pritisk na naš azilni sistem,"" je dejal. Največ jih je prišlo po omenjeni novi balkanski poti, ki se začne v Grčiji.
Povedal je tudi, da se je struktura migrantov v Sloveniji glede na lani bistveno spremenila, tako da jih je letos največ prišlo iz Alžirije, Maroka, nekaj iz Libije, Pakistana, Kosova, Turčije in nekaj malega iz Sirije.
Poudaril pa je, da Slovenija za zdaj tok v celoti obvladuje. Nezakonitih prehodov proti Avstriji, Italiji skoraj ni.
Položaj doma povsem pod nadzoromGlede varnostnih razmer v Sloveniji je poudaril, da izrazitih varnostnih težav doslej ni bilo in da tem vprašanjem posvečajo posebno pozornost. Ob povečanem številu nezakonitih migracij in morebitnem povečanem številu prosilcev ""pa seveda ne moremo izključiti, da bi se situacija zaostrila"", a ""doslej tega ni bilo, resnično sprejemamo vse dejavnosti, da preventivno delujemo s ciljem preprečevanja nastanka takih situacij"", je dejal. Pri tem imajo pomembno vlogo tudi urad, nevladne organizacije, drugi državni organi. ""V Sloveniji nam to zelo dobro uspeva. Tudi v primerjavi z nekaterimi drugimi državami je pri nas res dobro stanje,"" je dodal.
Načrtuje še obisk kolegov v BiH-u in Črni gori. So pa v stalnem stiku tudi s kolegi na ravni EU-ja, saj skuša Slovenija po njegovih besedah prevzeti pobudo pri obvladovanju migracijskih tokov, zavedajoč se mogočih izzivov, če bi zastali. Zadovoljen je, da so naleteli v državah na pozitiven odziv, na katerega upajo tudi pri konkretnih ukrepih. Kolegi se zavedajo morebitnih težav, zavedajo se, da se moramo teh vprašanj skupaj lotiti, je dejal še po tem, ko je v ponedeljek in torek imel pogovore s kolegi v Zagrebu in Beogradu. Kot pomembno je še izpostavil, da vsaka država opravi svoje obveznosti.
"
http://www.rtvslo.si/evropska-unija/strozji-nadzor-na-mejah-povecuje-dobicek-tihotapcev-prebeznikov/452627,prebežniki,"
					20. april 2018 ob 20:31,zadnji poseg: 20. april 2018 ob 20:37
					Haag - MMC RTV SLO, STA","
J. R.
",Strožji nadzor na mejah povečuje dobiček tihotapcev prebežnikov,"Kljub manjšemu številu prebežnikov, ki prihajajo v Evropsko unijo, tihotapci ljudi s krutimi metodami ustvarjajo vse večje dobičke zaradi vse strožjih mejnih nadzorov v Evropski uniji, opozarja Europol.
""Izboljšan nadzor na mejah prebežnike odvrača od tega, da bi sami poskušali nezakonito prečkati meje, tako da so preusmerjeni v roke tihotapcev,"" je ob predstavitvi dvoletnega poročila Europolovega centra za boj proti tihotapljenju ljudi (EMSC) v Haagu opozoril vodja centra Robert Črepinko in dodal, da so tihotapci vse bolj neusmiljeni in profesionalni.
Poročilo navaja, da se je od prihoda prebežnikov leta 2015 tihotapljenje v Evropski uniji vzpostavilo kot velik in dobičkonosen kriminalni trg. Kriminalne združbe, ki se z njim ukvarjajo, so izpostavljene le majhnemu tveganju, da bi jih odkrili in kaznovali. Njihove vse bolj organizirane mreže delujejo prek meja izvornih in ciljnih držav, kaže poročilo, objavljeno na spletni strani Europola.
Europol še izpostavlja, da tihotapljenje spremlja ponarejanje dokumentov in zloraba družbenih omrežij, ki jih tihotapci uporabljajo za oglaševanje svojega kriminalnega početja. Za promocijo uporabljajo vse krutejše metode, kot je ponujanje popustov za dodatne prebežnike, npr. družinske člane, ali pakete, v katerih poleg transporta ponudijo tudi ponarejene dokumente.
Tudi njihove metode premikov so vse bolj neusmiljene: Europol poroča o prevozu prebežnikov v namerno zgrajenih neprodušnih komorah v vozilih ter tudi o tlačenju ljudi tik ob pogonske motorje kombijev, tovornjakov in tovornih vlakov.
Nekateri prebežniki se za vstop v EU zatečejo tudi k zlorabi shem za potovanje brez vizumov. Nekatere države na območju Balkana so namreč liberalizirale vizumsko politiko, zato lahko državljani Kitajske, Gvineje Bisau, Irana ali Turčije brez vizuma kot turisti v državo vstopijo za 30 dni, še ugotavlja poročilo.
Manj prihodovLani je meje EU-ja nezakonito prečkalo 204.700 prebežnikov, leta 2016 pa 511.000. Več kot polovica prebežnikov (120.000) je lani prišla iz Libije prek Sredozemskega morja. V zahodnem Sredozemlju se je število nezakonitih prečkanj meje lani več kot podvojilo, večinoma je šlo za državljane Maroka, Alžirije in Slonokoščene obale.
"
http://www.rtvslo.si/crna-kronika/tihotapec-devetih-prebeznikov-iz-turcije-v-priporu/452562,prebežniki,"
					20. april 2018 ob 12:23
					Koper - MMC RTV SLO, STA","
B. R.
",Tihotapec devetih prebežnikov iz Turčije v priporu,"Koprski kriminalisti so na zaslišanje privedli 43-letnega državljana Kosova, ki so ga že v soboto zvečer bistriški policisti ustavili pri prevozu devetih ilegalnih prebežnikov, državljanov Turčije. Za moškega, ki je bil očitno del širše kriminalne združbe, je preiskovalni sodnik odredil pripor.
Državljana Kosova, ki ima sicer začasno bivanje v Nemčiji, je v soboto zvečer med opravljanjem nalog varovanja državne meje v Dolenjah pri Jelšanah ustavila patrulja policijske postaje Ilirska Bistrica. V osebnem avtomobilu nemških registrskih oznak je bilo še devet državljanov Turčije, za katere je policija ugotovila, da ne izpolnjujejo pogojev za vstop ali prebivanje v Sloveniji in da so državno mejo prestopili peš skozi gozd, iz smeri naselja Šapjane na Hrvaškem mimo naselja Jelšane in Dolenje proti Ilirski Bistrici. Pri pregledu je imelo vseh devet blatna oblačila. 
Po ugotovitvah policije je 43-letnik po predhodnem dogovoru kot član kriminalne združbe čez državno mejo prepeljal omenjeno skupino prebežnikov, pri čemer je imel vlogo prevoznika ilegalcev po ozemlju Slovenije.
Državljanu Kosova so odvzeli prostost, v nadaljnjem postopku pa so kriminalisti sektorja kriminalistične policije PU Koper ugotovili, da so ilegalni prebežnikipo t. i. balkanski poti iz Srbije na različne načine prispeli na območje BiH-a ter nato s pomočjo vodičev in prevoznikov nedovoljeno vstopili na območje Hrvaške, od koder so bili z različnimi vozili prepeljani do meje s Slovenijo. Celotno skupino je nato prevzel vodič, ki jih je po gozdu iz Hrvaške v Slovenijo pretihotapil v bližino naselja Dolenje, tam pa jih je v svoj osebni avtomobil naložil osumljenec, ki jih je nameraval prepeljati do Italije oz. mesta Trst.
Na policiji so ob tem opozorili na konkretno nevarnost za zdravje in življenje ljudi, saj je bilo vozilo registrirano za sedem oseb. Med drugim je bil v vozilu tudi štiriletni otrok.
Z organizacijo omenjenega nezakonitega prevoza so storilci po ocenah policije pridobili protipravno premoženjsko korist v skupnem znesku najmanj 36.000 evrov. Za storitev kaznivega dejanja prepovedanega prehajanja meje ali ozemlja države je sicer zagrožena zaporna kazen v trajanju do osmih let in denarna kazen. 
Na Hrvaškem v prvih treh mesecih za 72 odstotkov več nezakonitih prehodov mejeV prvih treh mesecih letos so hrvaški policisti ustavili 1.371 oseb, ki so vstopili na Hrvaško mimo mejnih prehodov, kar je za 72 odstotkov več kot v prvem lanskem trimesečju. Okrepilo se je tudi število prosilcev za azil.
V prvih treh letošnjih mesecih so na meji proti Sloveniji ustavili 286 oseb, ki so poskusile nezakonito prestopiti mejo. Obenem so ob meji s Srbijo ustavili 522 oseb, ki so prišle na Hrvaško mimo mejnih prehodov. Iz BiH-a je poskusilo na Hrvaško vstopiti 143 oseb. Petina vseh letos ustavljenih oseb je iz Afganistana, sledijo državljani Kosova, Pakistana in Turčije.
Policijske statistike tudi kažejo, da so lani ustavili 2.967 oseb, ki so po skritih poteh poskušale prestopiti mejo, med njim 1.149 na meji s Slovenijo.
Na Hrvaškem pričakujejo, da bo v spomladanskih mesecih največ poskusov nezakonitega vstopa na Hrvaško v celinskih županijah ob meji s Srbijo in BiH-om. Ocenjujejo, da Hrvaška ostaja tranzitna država za migrante, ki z območja Azije in Afrike potujejo proti Zahodni Evropi.
Hrvaška policija zaenkrat zavrača trditve, da se je pojavila nova balkanska migrantska pot na območju unsko-sanskega kantona na skrajnjem severozahodu BiH čez Karlovško županijo do Bele Krajine. Na tem območju je razdalja med BiH-om in Slovenijo čez hrvaško ozemlje dolga približno 70 kilometrov.
"
http://www.rtvslo.si/svet/nemcija-podaljsuje-nadzor-na-meji-z-avstrijo-danska-na-meji-z-nemcijo/451816,prebežniki,"
					13. april 2018 ob 08:27,zadnji poseg: 13. april 2018 ob 17:37
					Berlin - MMC RTV SLO, STA","
B. V., J. R.
","Nemčija podaljšuje nadzor na meji z Avstrijo, Danska na meji z Nemčijo","Nemčija namerava nadzor na meji z Avstrijo podaljšati za šest mesecev, je dejal nemški notranji minister Horst Seehofer, ki je pojasnil, da je zahteva pogojena z varnostnopolitičnimi razmerami.
Seehofer je še dejal, da je Nemčija o podaljšanju nadzora meje, ki ga je uvedla ob množičnem prihodu prebežnikov Evropo leta 2015, obvestila Bruselj. Izrazil je upanje, da bo zahteva Berlina upoštevana.
Trenutni nadzor na meji med Avstrijo in Nemčijo se konča 12. maja, Seehofer pa je že marca napovedal, da si bo Nemčija prizadevala za podaljšanje. ""Tudi nam bi bila ljubša zaščita zunanjih meja EU-ja, tako da nadzor na notranjih mejah ne bi bil več potreben, a dokler ni ustrezne zaščite zunanjih meja, moramo tukaj in tam zaščititi, nadzorovati tudi naše notranje meje,"" je med delovnim obiskom pri francoskem kolegu Gerardu Collombu še dejal Seehofer.
Mejni nadzor je podaljšala tudi Danska, in sicer na meji z Nemčijo. Nadzor naj bi bil v veljavi do 11. maja. ""Še vedno so prisotni močni pritiski na zunanje meje EU-ja in izzivi, ki so posledica priliva prebežnikov,"" je po poročanju nemške tiskovne agencije DPA dejala danska ministrica za integracijo Inger Stojberg.
Danska je nadzor na mejah uvedla januarja 2016. Od takrat danski policisti na meji naključno preverjajo avtomobile, vlake in avtobuse. Nadzor obsega tudi dve trajektni pristanišči Gedser in Rodby. Na kopenski meji med državama danskim policistom pomaga tudi vojska.
Kot še navaja nemška tiskovna agencija DPA, trenutno znotraj schengenskega območja, za katerega velja prost pretok ljudi, blaga in storitev, nadzor na meji poleg Nemčije izvajajo še Avstrija, Francija, Danska, Švedska in Norveška, ki sicer ni članica EU-ja. Vse države uvedbo nadzora na notranjih mejah schengenskega območja utemeljujejo z varnostnimi razmerami, ki so nastale ob prihodu prebežnikov leta 2015. Francija ob tem navaja tudi nevarnost terorističnih napadov.
Avramopulos ""nadzornice"" vabi na pogovoreEvropski komisar za notranje zadeve Dimitris Avramopulos je Nemčijo in druge države, ki izvajajo nadzor na notranjih mejah, povabil na pogovore, ki bodo še ta mesec. Kot je povedal za nemški časnik Die Welt, bodo na srečanju govorili o posledicah nadzora za sosednje države in možnih alternativah. Evropska komisija si sicer prizadeva za kar se da hitro odpravo nadzora na notranjih mejah, navaja DPA.
Dodatni nadzor na notranjih mejah schengenskega območja je trenutno omejen na šest mesecev in ga je mogoče podaljševati, a ga je treba vsakič znova utemeljiti.
"
http://www.rtvslo.si/svet/rusija-poskusa-zahodne-sile-odvrniti-od-napada-na-sirijo/451811,prebežniki,"
					13. april 2018 ob 07:38,zadnji poseg: 13. april 2018 ob 22:22
					Moskva,Washington - MMC RTV SLO, Reuters","
B. V., J. R.
",Rusija poskuša zahodne sile odvrniti od napada na Sirijo,"Rusija je okrepila prizadevanja, da bi zahodne sile - ZDA ter Veliko Britanijo in Francijo - odvrnila od napada na sirske sile v odgovor na domnevni napad s kemičnim orožjem v Dumi. 
Ruski predsednik Vladmir Putin je francoskega kolega Emmanuela Macrona opozoril pred ""nevarnimi dejanji"", zunanji minister Sergej Lavrov je Evropo posvaril pred novim prebežniškim valom v primeru posredovanja, rusko obrambno ministrstvo pa je odgovornost za kemični napad pripisalo Veliki Britaniji.
Strokovnjaki Organizacije za prepoved kemičnega orožja (OPCW) so medtem na poti v Sirijo in bodo preiskavo začeli v soboto. Generalni sekretar Združenih narodov Antonio Guterres je sporočil, da bodo inšpektorjem omogočili neoviran dostop, kamor bodo želeli in kadarkoli bodo želeli. Rusija je medtem po poročanju Televizije Slovenija že sporočila, da izsledkov OPCW-ja v Siriji ne bo priznala.
Ruska vojska odgovornost pripisuje LondonuRuska vojska ima ""dokaze, ki kažejo na neposredno vpletenost Velike Britanije pri pripravi te provokacije v Vzhodni Guti"", je sporočil tiskovni predstavnik ruskega obrambnega ministrstva Igor Konašenkov.
London je po njegovih navedbah naročil Belim čeladam, ki pomagajo ponesrečencem na območjih pod nadzorom upornikov, naj uprizorijo domnevni kemični napad v sirskem mestu Duma. Bele čelade so nato tudi prve poročale o napadu.
""Belim čeladam so povedali, da bo skupina Džaiš al Islam med 3. in 6. aprilom izvedla serijo topniških napadov na Damask. To je sprožilo odziv vladnih sil, kar so Bele čelade izkoristile za uprizoritev te provokacije,"" razlaga Konašenkov.
Moskva razpolaga s pogovori z ljudmi, ki so neposredno sodelovali pri širjenju videoposnetkov, namenjenih temu, da bi verjeli, da je dejansko prišlo do napada s kemičnim orožjem, trdi obrambno ministrstvo.
Rusija je že pred tem trdila, da gre za nameščen napad, niso pa doslej pri tem omenjali Londona. Tudi ruski zunanji minister Sergej Lavrov je trdil, da je bil napad uprizorjen. ""Imamo neizpodbitne dokaze, da je bil to še en uprizorjen dogodek in da je obveščevalna služba določene države, ki je zdaj v ospredju rusofobne kampanje, vpletena v ta uprizorjen dogodek,"" je dejal ruski zunanji minister.
""Najslabša lažna novica ruske propagande""Britanska veleposlanica pri Združenih narodih Karen Pierce je zelo ostro zanikala navedbe ruskega obrambnega ministrstva o britanski odgovornosti za domnevni kemični napad. ""To je groteskno, gre za očitno laž in najslabšo lažno novico, ki je prišla iz ruskega propagandnega stroja,"" je dejala.
Guterres: Ni vojaške rešitve za konfliktMedtem se je na zahtevo Rusije na odprti seji sestal Varnostni svet Združenih narodov. Generalni sekretar Združenih narodov Antonio Guterres je opozoril, da bi zadnje napetosti glede domnevne uporabe kemičnega orožja v Siriji lahko ""izbruhnile v popolno vojaško eskalacijo"". ""Že osem let ljudje v Siriji trpijo in trpijo. Znova poudarjam - ni vojaške rešitve za ta konflikt,"" je dejal Guterres. 
Nebenzja: Cilj Zahoda je zrušenje Al Asadove vladeRuski veleposlanik pri ZN-ju Vasilij Nebenzja je na zasedanju sil, ki v odzivu na domnevni kemični napad grozijo z napadom - torej ZDA, Veliko Britanijo in Francijo - obtožil, da je njihov edini cilj strmoglaviti sirsko vlado Bašarja Al Asada in pregnati Rusijo iz Sirije. ""Še naprej gledamo nevarne vojaške priprave za nezakonito uporabo sile proti suvereni državi,"" je še povedal.
""Pri takšnih odločitvah se ne hiti. Če hitiš, narediš napako,"" je možnost napada na sirske sile komentirala veleposlanica ZDA pri ZN-u Nikki Haley.
Lavrov svari pred novimi prebežnikiLavrov je predtem opozoril, da bi posredovanje Zahoda po domnevnem napadu lahko sprožilo nov prebežniški val v Evropo. Kot je na novinarski konferenci v Moskvi dejal Lavrov, bi lahko že majhna dejanja pripeljala do ""novih valov migrantov v Evropo in drugih dogodkov, ki jih ne potrebujemo ne mi ne naši evropski sosedje in bi razveselili le tiste, ki jih varuje ocean"".
Rusija je že predtem opozorila, da bi lahko ameriški zračni napadi kot odziv na sobotni domnevni kemični napad v Siriji sprožili vojno med ZDA in Rusijo. Moskva obtožuje Washington, da ogroža mednarodni mir.
Mattis poziva k previdnemu odzivu ZDAAmeriški obrambni minister James Mattis je medtem pozval k previdnemu odzivu ZDA na sobotni domnevni kemični napad v Dumi. Kot je dejal, nimajo dokazov, da je za napad neposredno kriv režim sirskega predsednika Bašarja Al Asada.
Kot poroča Al Džazira, Mattis, ki so mu mediji sicer nadeli vzdevek nori pes, umirja retoriko predsednika Donalda Trumpa in napovedi vojaškega napada na sile sirske vlade. Trump, ki je dejal, da je za ""grozoto"" v Dumi zaradi podpiranja sirske vlade odgovoren ruski predsednik Vladimir Putin, je sicer napovedal raketni napad na Sirijo, nato pa je dejal, da nikoli ni povedal, kdaj bo napad. ""Lahko bi bilo zelo kmalu ali niti ne tako kmalu,"" je dejal.
Na javnem zaslišanju v kongresu je Mattis dejal, da se ZDA ""ne bodo vpletle v samo državljansko vojno"" in da so še naprej zavezane pogajanjem v Ženevi za končanje vojne pod pokroviteljstvom ZN-a.
""Želimo zaustaviti pobijanje nedolžnih ljudi,"" je dejal in dodal, da iščejo način, kako preprečiti, da stvari uidejo nadzoru. ""Naša strategija je enaka kot pred letom dni: doseči mir s pomočjo ZN-a. Obenem stiskamo IS za vrat, dokler ga ne zadušimo,"" je dejal.
Glede neposredne odgovornosti Al Asada za sobotni napad je Mattis članom kongresa dejal: ""Ne morem vam dejati, da imamo za to dokaze."" Dodal je, da na tistem terenu ZDA nimajo svojih enot, ki bi lahko potrdile navedbe. ""Verjamem, da je bil kemični napad, zdaj pa iščemo konkretne dokaze,"" je dejal.
Macron pa: Imamo dokazeAmeriški uslužbenci so sicer dejali, da je preiskava vzorcev žrtev pokazala uporabo klora in živčnega strupa. Francoski predsednik Emmanuel Macron pa je zatrdil, da ima Francija ""dokaze"", da je sirska vlada napadla Dumo s kemičnim orožjem, vsaj klorom, a podrobnosti ni predstavil.
Ob tem je v intervjuju za televizijo TF1 napovedal, da bo Francija na to odgovorila takrat, ko se bo za to odločila. Dodal je, da se o tem še usklajuje s Trumpom. Francoski predsednik, ki je uporabo kemičnega orožja že večkrat označil za skrajno mejo, je še dejal, da je eden izmed njegovih ciljev ""odstraniti zmogljivosti sirskega režima za kemične napade"". Obenem je zagotovil, da Francija ne bo dovolila stopnjevanja razmer ali česar koli, kar bi lahko ogrozilo stabilnost regije.
Vodja Macronove stranke Naprej republika in tesni predsednikov sodelavec Christophe Castaner je medtem za televiziji BFMTV in RMC dejal, da bo Macron odločitev o morebitnem napadu na Sirijo zadržal v tajnosti. ""Če se bomo odločili za napade, vam ne bom povedal,"" je dejal Castaner. ""In tudi predsednik republike vam tega ne bo izdal"".
Castaner je pojasnil, da morebitne odločitve o napadu ne bodo razkrili, da ne bi ogrozili ""kakovosti vojaškega posredovanja"" in ljudi, ki bi sodelovali v njem. Poudaril je, da je treba zaščititi interese Francije, še poroča nemška tiskovna agencija DPA.
Putin posvaril MacronaRuski predsednik Vladimir Putin je v telefonskem pogovoru francoskega predsednika Macrona posvaril pred ""nevarnimi dejanji"" v Siriji. 
""Najpomembneje se je vzdržati nepremišljenih in nevarnih dejanj, ki bi predstavljala hudo kršitev ustanovne listine Združenih narodov in bi imela nepredvidljive posledice,"" so po Putinovem telefonskem pogovoru z Macronom sporočili iz Kremlja. 
Britanska vlada: Zelo verjetno, da je kriv Al AsadČlani britanske vlade so se strinjali, da je ""zelo verjetno"", da je za napad odgovoren Al Asadov režim, dodali pa so, da uporaba kemičnega orožja ne sme ostati ""brez odgovora"". Premierka Theresa May se je v četrtek po telefonu pogovarjala z ameriškim predsednikom Donaldom Trumpom. Strinjala sta se, da je potrebno odvračanje od uporabe kemičnega orožja v Siriji in da bosta na to temo ""tesno sodelovala"".
Medtem je vodja opozicijskih laburistov Jeremy Corbyn dejal, da bi morala Velika Britanija pritiskati za neodvisno preiskavo ""grozljivega kemičnega napada"" pod vodstvom ZN-a, da bi lahko bili odgovorni kaznovani, namesto da čaka na navodila ameriškega predsednika.
Corbyn je dodal, da bi morala biti v parlamentu razprava pred odločitvijo o vojaški akciji, poroča Reuters. 
Velika Britanija je v Siriji sicer izvajala napade na t. i. Islamsko državo, ne pa tudi na vladne sile. Po anketi YouGov napad na Sirijo v Veliki Britaniji podpira le 20 odstotkov javnosti. Leta 2013 je britanski parlament zavrnil britanski napad na Al Asada, kar je predlagal takratni konservativni premier David Cameron.
Sirska vlada zanika krivdoSirska vlada pod vodstvom predsednika Bašarja Al Asada, ki uživa vojaško in politično podporo Rusije, je zanikala vpletenost v napad, poročila o uporabi kemičnega orožja pa je označila za ""izmišljena"".
Ruske ladje zapustile oporišče TartusKot poroča Reuters, naj bi imela Rusija v sirskem zračnem oporišču Hmeimim na desetine vojaških letal, vključno z lovci in bombniki, v Sredozemskem morju pa od 10 do 15 vojaških ladij in podpornih plovil. Ruska tiskovna agencija Interfax, ki navaja Vladimirja Šamanova, predsednika odbora za obrambo v spodnjem domu ruskega parlamenta, poroča, da so ruske ladje zapustile pomorsko oporišče Tartus, in sicer zaradi lastne varnosti, kar je ""običajna praksa"" ob grožnjah z napadom.
Sirska vlada in ruske sile v Siriji imajo na voljo rakete zemlja-zrak in protiletalske sisteme.
"
http://www.rtvslo.si/svet/francosko-policijo-obtozujejo-potvarjanja-starosti-prebeznikov/451798,prebežniki,"
					12. april 2018 ob 21:24,zadnji poseg: 12. april 2018 ob 21:54
					Ventimiglia - MMC RTV SLO","
J. R.
",Francosko policijo obtožujejo potvarjanja starosti prebežnikov,"Več italijanskih humanitarnih organizacij je francosko obmejno policijo obtožilo potvarjanja rojstnih datumov dveh samostojno potujočih otrok prebežnikov, da bi ju obravnavali kot polnoletne in poslali nazaj v Italijo.
Humanitarne organizacije so na Evropsko komisijo in italijansko notranje ministrstvo naslovile dva dokumenta zavrnitve vstopa, na katerih se zdi, da so bili rojstni datumi ponarejeni, poroča Guardian. Ena tovrstnih potvorb naj bi se zgodila, ko so humanitarne organizacije nadzirale položaj okoli italijanskega obmejnega mesta Ventimiglia.
Večina prebežnikov poskuša v južni del Francije vstopiti po železniški progi, ki poteka tudi skozi Ventimiglio, vendar jih policija na prvi francoski postaji Menton Garavan zavrne in pošlje nazaj v Italijo. ""Po naključju smo srečali dva mladoletnika, ki ju dobro poznamo, ko ju je ustavila francoska policija,"" je dejala Daniela Ziterosa iz organizacije Intersos.
""Videli smo, da je policija na dokument zavrnitve vstopa zapisala napačen datum, ki se razlikuje od tega, ki sta ga navedla mladoletnika. Uspelo nam je preprečiti namero policije in francoska stran ju je nato sprejela,"" je razložila Ziterosova.
Deček iz Eritreje je fotografiral dokument zavrnitve, na katerem so datum rojstva zapisali kot 1. oktober 2000, čeprav je rojen 1. oktobra 2001. Deček je v Italijo prispel junija lani in poskuša priti na Švedsko, kjer živi njegov brat.
Pravica do združitve z družinskimi članiEvropska zakonodaja spodbuja, da se mladoletni prebežniki brez spremstva zaščitijo in da imajo mladoletni prosilci za azil v kateri izmed držav EU-ja pravico do prihoda v državo, kjer bivajo njihovi družinski člani.
Evropsko sodišče spremenilo zakonodajoEvropsko sodišče (ECJ) je sicer prav danes spremenilo zakonodajo o združevanju mladoletnih prebežnikov s svojimi družinami. Prebežniki bodo po novem upravičeni do združitve, tudi če bodo dopolnili 18 let, še preden jim bo dodeljen azil, poroča Deutsche Welle. 
Kot pogoj za pravico do združevanja bodo morali azilanti v času do treh mesecev po odobreni prošnji za azil vložiti vlogo za združevanje z družino.  
Sodna obravnava ECJ-a je sledila pritožbi dekleta iz Eritreje, ki je v procesu obravnave prošnje za azil na Nizozemskem dopolnila 18 let. Po odobritvi azila je vložila prošnjo, da se ji v državi pridružita tudi njena starša, a so lokalne oblasti to zavrnile.
Humanitarne organizacije medtem kritizirajo italijanske oblasti, da jim ne uspe zagotoviti združevanja družin, zaradi česar se otroci na pot k družinskim članom podajajo na lastno pest.
Število prihodov v Italijo padaV zadnjih devetih mesecih po sklenitvi dogovora z Libijo je število prihodov v Italijo močno padlo, a v državo še naprej pride največ prebežnikov v Evropi. Letos je po podatkih Združenih narodov prek morja v Italijo prispelo 6.894 ljudi.
Številni med njimi se nato podajo na pot proti Franciji, Avstriji ali Švici, vendar je ta pot zaradi ostrega nadzora obmejne policije na točkah prehoda, kot je Ventimiglia, skoraj nemogoča. Po podatkih Intersosa trenutno pod mostom v Ventimiglii spi okoli 200 ljudi.
Italija starost prebežnikov zapiše ob identifikacijiOdnosi med Italijo in Francijo na področju migracije postajajo vse bolj napeti. Pred dvema tednoma so francoski policisti posredovali na italijanski železniški postaji in tam odvzeli vzorec urina nigerijskega prebežnika, osumljenega posedovanja mamil. Vir v italijanski policiji je po domnevnem potvarjanju starosti za Guardian dejal, da lahko francoske oblasti pri njih preverijo starost prebežnikov, saj te identificirajo, ko pristanejo na italijanski obali, še poroča Guardian.
"
http://www.rtvslo.si/crna-kronika/prebeznik-utonil-pri-preckanju-kolpe/451500,prebežniki,"
					10. april 2018 ob 12:34,zadnji poseg: 10. april 2018 ob 13:42
					Vukovci - MMC RTV SLO, STA","
B. R., Al. Ma., G. C.
",Prebežnik utonil pri prečkanju Kolpe,"Črnomaljski policisti so pri Vukovcih v Beli krajini s pomočjo potapljačev na rečnem dnu v ponedeljek popoldne našli truplo moškega, ki naj mu ne bi uspelo preplavati Kolpe pri nezakonitem prehodu državne meje.
Sledov nasilja na truplu niso našli. Preiskava okoliščin in ugotavljanje pokojnikove identitete še potekata.
S Policijske uprave (PU) Novo mesto so sicer sporočili, da so pri Vukovcih v ponedeljek nekaj pred 14. uro izsledili in prijeli 19-letnega maroškega državljana, ki je preplaval Kolpo in nezakonito prestopil tamkajšnjo državno mejo.
Ta je nato policistom povedal, da je poskušal Kolpo preplavati skupaj s prijateljem, ki pa mu reke ni uspelo prečkati in je pri tem utonil. Ko se je začel potapljati, naj bi ga sicer skušal rešiti, a mu ni uspelo, je pojasnil.
Črnomaljski policisti so potem nemudoma poklicali črnomaljske in viniške gasilce, ki so z reševalnim čolnom in s tremi potapljači pregledali Kolpino strugo in proti večeru našli utopljenčevo truplo.
O najdbi so obvestili preiskovalnega sodnika in okrožno državno tožilko, zdravnica pa je za pokojnega odredila sanitarno obdukcijo.
Z novomeške policijske uprave so še sporočili, da so črnomaljski policisti pri Učakovcih v ponedeljek okoli 6.30 prijeli tudi maroškega državljana, ki je nezakonito prestopil državno mejo, v okolici Žuničev pa okoli 8. ure še dva alžirska državljana.
"
http://www.rtvslo.si/svet/netanjahu-zadrzal-dogovor-ki-bi-delu-prebeznikov-dovolil-zacasno-ostati-v-izraelu/450739,prebežniki,"
					3. april 2018 ob 09:08
					Tel Aviv - MMC RTV SLO, STA","
B. V.
","Netanjahu zadržal dogovor, ki bi delu prebežnikov dovolil začasno ostati v Izraelu","Izraelski premier Benjamin Netanjahu je po objavi dogovora z UNHCR-jem o preselitvi več tisoč afriških prebežnikov, domnevno v zahodne države, njegovo uveljavitev zadržal. Dogovor so namreč kritizirali nekateri ministri in prebivalci, ki prebežnikom nasprotujejo.
Glede na dogovor med Izraelom in Visokim komisariatom ZN-a za begunce (UNHCR), ki so ga oznanili v Netanjahujevem uradu, bi približno 16.000 prebežnikov preselili v različne zahodne države, med drugim domnevno v Kanado, Nemčijo in Italijo. Obenem bi več tisoč pretežno Sudancev in Eritrejcev lahko še vsaj pet let ostalo v Izraelu.
Pozno v ponedeljek pa je Netanjahu sporočil, da se je odločil zadržati uveljavitev dogovora in znova razmisliti o njegovih določilih. Kot je pojasnil v zapisu na svojem profilu na Facebooku, se je tako odločil zaradi številnih kritik na račun dogovora, poroča francoska tiskovna agencija AFP.
Pritisk ministrov in prebivalcevZlasti desničarski politiki so namreč prisotnost muslimanskih in krščanskih Afričanov predstavljali kot grožnjo judovskemu značaju Izraela. Dogovor je obsodila tudi skupina prebivalcev južnega dela Tel Aviva, kjer prebivajo številni prebežniki, ki nasprotujejo prisotnosti Afričanov, češ da gre za ""sramoto za Izrael"". Z njimi se bo danes srečal Netanjahu, ki je glede dogovora naletel tudi na nasprotovanje med več ministri svoje vlade.
Ministrica za kulturo Miri Regev, ki je leta 2012 afriške prebežnike primerjala z rakom, je tako izrazila zaskrbljenost glede ""identitete in družbenega tkiva"" Izraela, če bo prebežnikom dovoljeno ostati, poročanje izraelskega časopisa Jerusalem Post navaja BBC.
UNHCR je sporočil, da ga izraelska vlada o svoji nameri po zadržanju uveljavitve dogovora ni obvestila.
Italija in Nemčija dogovora nista potrdiliV ponedeljek je Netanjahu sicer sporočil, da so med državami, ki bi sprejele afriške prebežnike, tudi Kanada, Nemčija in Italija. Izraelskemu časopisu Haaretz pa so z nemškega veleposlaništva v Tel Avivu nekaj ur pozneje sporočili, da Nemčija ni prejela nikakršne prošnje od UNHCR-ja ali izraelske vlade za sprejem prosilcev za azil, ki bi jih Izrael deportiral.
Tudi italijansko zunanje ministrstvo je zanikalo kakršen koli dogovor z Izraelom glede sprejema prosilcev za azil.
Dogovor z UNHCR-jem, ki ga je oznanil Netanjahu, naj bi nadomestil načrt za množični izgon od 15.000 do 20.000 afriških prebežnikov domnevno v Ugando in Ruando, čeprav je večina prebežnikov iz Eritreje in Sudana. Izraelsko vrhovno sodišče je 15. marca sicer začasno blokiralo deportacije, ki naj bi se začele v nedeljo.
""Infiltratorji""Po podatkih izraelskega notranjega ministrstva je v Izraelu okoli 42.000 prebežnikov iz Afrike, pri čemer jih je polovica otrok, žensk ali moških z družinami, ki jim ne grozi takojšnja deportacija.
Izrael je več kot 1.400 prosilcev za azil zaprl v dva centra za pridržanje. Večina prosilcev za azil je v Izrael prišla v drugi polovici prejšnjega desetletja, in sicer prek Sinajskega polotoka, preden je Izrael mejo popolnoma zaprl. Izrael za ljudi, ki prečkajo mejo zunaj uradnega mejnega prehoda, uporablja izraz ""infiltrator"". Tudi Netanjahu je afriške prebežnike dejal, da ""niso begunci, pač pa nezakoniti infiltratorji"".
Prebežniki pravijo, da bežijo pred vojno ali zatiralsko oblastjo v Eritreji, Izrael pa jih označuje za ""ekonomske migrante"". Azil je dodelil le enemu odstotku vseh prosilcev, ki na reševanje prošnje čakajo tudi po več let.
"
http://www.rtvslo.si/svet/francoski-cariniki-vdrli-v-prostore-humanitarne-organizacije-v-italiji/450619,prebežniki,"
					1. april 2018 ob 12:51
					Bardonecchia - MMC RTV SLO, STA","
B. V.
",Francoski cariniki vdrli v prostore humanitarne organizacije v Italiji,"Italijo je razburil vdor francoskih carinikov v prostore italijanske humanitarne organizacije, ki pomaga prebežnikom, na italijanski strani meje med državama.
Francoski cariniki so v petek vstopili v prostore za prebežnike, ki jih vodi zdravstvena humanitarna organizacija Rainbow for Africa in se nahajajo približno kilometer v notranjosti države v obmejnem mestu Bardonecchia blizu Torina, ter po navedbah humanitarnih delavcev zahtevali, da neki nigerijski prebežnik opravi preizkus za mamila.
""Francoski obmejni agenti so oboroženi vstopili v kliniko v Bardonecchii in prisilili migranta v test urina ter zastraševali zdravnika, mediatorje in odvetnike,"" je sporočila organizacija. Ob tem so poudarili, da so se francoski uradniki resno vmešali v delo nevladnih organizacij v italijanskih institucijah.
Italijanska vlada je na zagovor v soboto poklicala francoskega veleposlanika, zunanje ministrstvo pa govori o ""resnem"" primeru in popolnoma neupravičenem ravnanju, poroča nemška tiskovna agencija DPA.
Test je bil negativenFrancoska vlada očitke zavrača. Cariniki naj bi namreč na vlaku iz Francije v Italijo opazili moškega, ki so ga sumili tihotapljenja drog. V center za pomoč prebežnikom na železniški postaji naj bi vstopili z dovoljenjem z namenom opraviti test za droge, potem ko se je potnik z dovoljenjem za prebivanje v Italiji izkrcal iz vlaka. Test je bil negativen.
Agenti lahko teste na postaji izvajajo v skladu z dvostranskim dogovorom iz leta 1990, še navaja Pariz.
Župan Bardonecchie Francesco Avato je poudaril, da ga je novica ""zelo vznemirila"", saj francoski uradniki nimajo pravice vstopa v prostore klinike, kjer pomagajo prebežnikom. Nekdanji italijanski premier Enrico Letta je dogodek označil za ""še eno napako v naslavljanju migrantskega vprašanja"".
"
http://www.rtvslo.si/svet/izrael-na-tisoce-prebeznikov-protestiralo-proti-nacrtu-mnozicne-deportacije/449906,prebežniki,"
					25. marec 2018 ob 09:57
					Tel Aviv - MMC RTV SLO","
J. R.
",Izrael: Na tisoče prebežnikov protestiralo proti načrtu množične deportacije,"25.000 prosilcev za azil in njihovih podpornikov je v središču Tel Aviva protestiralo proti načrtu izraelskih oblasti za izgon več deset tisoč afriških prebežnikov iz Eritreje in Sudana, ki ga je začasno zaustavilo tudi izraelsko vrhovno sodišče.
Izraelska vlada zahteva, da prebežniki zapustijo državo in se v zameno za 2.800 evrov in letalsko vozovnico odpravijo na neimenovano lokacijo v Afriko, sicer jih čaka zapor za nedoločen čas, poroča Deutsche Welle. Nekaj prosilcev za azil so že deportirali v Ugando in Ruando, nekaj Eritrejcev, ki niso hoteli biti deportirani, pa so že zaprli.
Množične deportacije naj bi vlada začela izvajati do prihodnjega tedna, a ji je načrte za zdaj prekrižalo vrhovno sodišče, ki je na podlagi pritožbe civilnih gibanj zamrznilo odlok o deportaciji. Vlada ima zdaj do ponedeljka čas za odgovor. Več organizacij za pomoč prebežnikom poziva k alternativnim rešitvam, kot je preselitev prebežnikov zunaj Tel Aviva, kjer jih večina prebiva.
Izraelske organizacije za varstvo človekovih pravic opozarjajo, da bodo življenja prebežnikov v afriških državah ogrožena, in dodajajo, da vladni načrt blati podobo Izraela kot zatočišča za judovske prebežnike.
Sudanski prebežnik Monim Haron je na protestu zbranim povedal, da je tudi sam preživel genocid v domači državi. ""Vlada že 14 let svoje državljane napada s kemičnim orožjem. Samo ta teden je v moji rojstni regiji umrlo več deset ljudi,"" je povedal o stanju v Sudanu.
""Ne bomo sprejeli hujskaštva in postavljanja ene skupnosti proti drugi. Deportacija ljudi v negotovo prihodnost ne bo izboljšala razmer v soseskah. Ne bomo dovolili, da bi to storili v našem imenu,"" so zapisali organizatorji protestov, sudanski in eritrejski prebežniki, lokalni prebivalci in človekoljubne organizacije iz južnega dela Tel Aviva.
Med protestom je minister za izobraževanje Naftali Bennett vlado v tvitu pozval, naj ne popusti nasprotnikom deportacij, saj bi dovoljenje bivanja za ""nezakonito infiltratorje"" iščoč delo pomenili, da bi Izrael postal ""zaposlovalna agencija za ves svet"". Izraelski premier Benjamin Netanjahu je ta teden izjavil, da bi val nejudovskih migracij v Izrael ogrozil bistvo države.
Vnovični pregled prošenj eritrejskih dezerterjevOblasti so v sklopu priprav na množični izgon pred dvema tednoma zaprle prebežniško taborišče Holot v puščavi Negev in izgnale tam bivajoče prebežnike. 280 so jih premestili v bližnji zapor Saharonim, preostalim pa naročili, da ne smejo živeti v sedmih izraelskih mestih. Prošnje za azil Eritrejcev, zaprtih v Saharonimu, bodo znova preučili, saj je sodišče ob zamrznitvi deportacij odločilo tudi, da bi prebeg iz eritrejske vojske lahko bil dovolj dober razlog za dodelitev azila in pravice do bivanja v Izraelu, poroča izraelski dnevnik Haaretz.
42.000 afriških prebežnikovIzraelsko notranje ministrstvo navaja, da je v državi okoli 42.000 afriških prebežnikov, večinoma iz Sudana in Eritreje, ki so v Izrael prispeli čez Sinajski polotok. Izraelska vlada trdi, da nima nobene obveze, po kateri bi morala prebežnikom dovoliti ostati, vendar je iz odloka o pregonu izvzela otroke in tiste v starosti za upokojevanje. Tamkajšnji mediji sicer poročajo, da je obvestilo o izgonu dobilo precej moških, starejših od 67 let.
"
http://www.rtvslo.si/crna-kronika/kriminalna-zdruzba-cez-slovenijo-pretihotapila-najmanj-80-ljudi/449783,prebežniki,"
					23. marec 2018 ob 15:27,zadnji poseg: 23. marec 2018 ob 19:58
					Koper - MMC RTV SLO, STA","
La. Da.
",Kriminalna združba čez Slovenijo pretihotapila najmanj 80 ljudi,"Člani kriminalne združbe so med oktobrom in marcem pretihotapili najmanj 80 ilegalnih prebežnikov. V okviru mednarodne preiskave je policija ovadila devet ljudi, večina jih je živela v Sloveniji. 
S koprske policijske uprave so sporočili, da so v zaključeni preiskavi, ki je potekala v sodelovanju s tujimi varnostnimi organi, ovadili devet ljudi, starih med 24 in 44 leti. Med njimi je šest državljanov Kosova (dva izmed njih imata še državljanstvo Srbije oz. Črne gore), drugi trije so iz Slovenije, Hrvaške in Srbije. A večina jih ima začasno bivališče na območju Slovenije.
Izvedli so 17 kaznivih dejanj prepovedanega prehajanja meje ali ozemlja države z elementi organizirane kriminalitete, pri čemer so pretihotapili najmanj 80 nezakonitih prebežnikov, državljanov Kosova, Turčije, Afganistana in drugih držav, ki niso izpolnjevali pogojev za vstop in prebivanje na območju Slovenije oziroma znotraj Schengenskega območja. Nekaterim pretihotapljenim državljanom Kosova je bil v pred tem izrečen veljaven ukrep prepovedi vstopa v Schengen, predvsem zaradi storitve različnih kaznivih dejanj in prekrškov.
Tihotapci prebežnike pustili v sneguOvadeni so za prevoze s Kosova do Italije, Avstrije oz. Švice računali med 3.000 in 4.000 evri na osebo in si nato denar med seboj razdelili v dogovorjenih deležih, glede na vlogo pri izvršitvi dejanj. Glede na to, da so pretihotapili najmanj 80 ilegalnih prebežnikov, so si pridobili protipravno premoženjsko korist v vrednosti med 231.000 in 308.000 evri. Tihotapci so prebežnike po nezakonitem prehodu državne meje pustili same na mrazu in snegu, s tem pa so povzročali tudi nevarnost za njihovo zdravje in življenje.
Dragi avtomobili in otroški dodatkiVodji združbe, ki je delovala v Sloveniji, sta bila 31-letni državljan Kosova z začasnim bivališčem na območju Slovenskih Konjic in 31-letni državljan Kosova s stalnim bivališčem na območju Maribora, ki sta organizirala tihotapljenje kosovskih državljanov prek Hrvaške v EU. Kriminalec, ki je bival na območju Slovenskih Konjic, je sprva deloval skupaj s 44-letnim državljanom Hrvaške, nato pa sta se ločila in vsak s svojo ekipo delovala na različnih krajih na območju Slovenije. 
Policisti so poudarili, da so nekateri izmed osumljencev, ki so bivali v Sloveniji, uporabljali vozila višjega srednjega cenovnega razreda in živeli v najetih stanovanjih, za kar so mesečno plačevali najemnine, tudi višje od 600 evrov. Posamezni tihotapci so bili na območju Slovenije zaposleni za določen čas in so celo izkoriščali socialne transferje, saj so bile žene doma in nezaposlene. Nekateri so celo prejemali otroške dodatke v vrednosti minimalne plače. Eden izmed osumljenih pa je za prevoze prebežnikov izkoriščal bolniški dopust.
Uspešna mednarodna kriminalistična akcijaKriminalisti so štirim osumljencem na območju Slovenije odvzeli prostost in opravili štiri hišne preiskave. Po opravljenih hišnih preiskavah so 28-letnika z območja Poljčan, 24-letnico z območja Slovenskih Konjic, 31-letnika z območja Maribora in 33-letnika z območja Slovenskih Konjic privedli k preiskovalnemu sodniku. 24-letnica je bila po zaslišanju izpuščena, zoper druge tri pa je preiskovalni sodnik odredil pripor. Enega izmed osumljencev iz Slovenije so le zaslišali, za preostale, ki med zaključkom preiskave niso bili v Sloveniji, pa so razpisali ukrep iskanja, kar pomeni, da jih bodo, takoj ko jih izsledijo, privedli k preiskovalnemu sodniku.
Največ nezakonitih prehodov državne meje so tihotapci izpeljali na območju PU-ja Koper. Ob skupnem zaključku preiskave je kosovska policija na območju Kosova isti dan prijela osem ljudi, kosovskih državljanov, starih med 25 in 57 leti. Zaključena preiskava v Sloveniji in na Kosovu se sicer navezuje na že predhodno zaključene kriminalistične preiskave v BIH-u in Srbiji, v okviru katerih so februarja prijeli 16 ljudi v Bosni in devet ljudi v Srbiji.
"
http://www.rtvslo.si/svet/v-egejskem-morju-utonilo-15-ljudi-vkljucno-z-najmanj-petimi-otroki/449147,prebežniki,"
					17. marec 2018 ob 12:51,zadnji poseg: 17. marec 2018 ob 15:17
					Atene - MMC RTV SLO, Reuters, STA","
B. V.
","V Egejskem morju utonilo 15 ljudi, vključno z najmanj petimi otroki","15 ljudi je umrlo, ko se je v Egejskem morju prevrnil čoln s prebežniki, je sporočila grška obalna straža. Med mrtvimi je najmanj pet otrok.
Še štirje prebežniki so pogrešani, trije pa so bili rešeni ob grškem otoku Agatonisi blizu turške obale, kamor so priplavali in poklicali na pomoč. Policija je nato odkrila osem trupel, pred tem pa je trupla moškega, ženske in štirih otrok naplavilo na Agatonisi.
Obalna straža je sporočila, da je bilo glede na izjave rešenih ljudi na čolnu 21 potnikov. Ladje obalne straže ob pomoči dveh helikopterjev iščejo morebitne preživele, poroča Reuters.
Gre za največje število žrtev med prebežniki v več mesecih, poroča Reuters. V zadnjih letih je na begu pred vojno, revščino ali obojim v Sredozemskem morju umrlo na stotine ljudi. Prihod prebežnikov na celinsko Grčijo se je zmanjšal, številni prebežniki pa bežijo na grške otoke.
Lani se je število ljudi, ki so brez ustreznih dokumentov vstopili v Evropsko unijo, zmanjšalo za 60 odstotkov v primerjavi z letom 2016. Zaznali so jih malo manj kot 205.000, kar je najmanj v zadnjih štirih letih, je razvidno iz poročila agencije EU-ja Frontex, ki so ga objavili prejšnji mesec.
"
http://www.rtvslo.si/svet/turcija-ne-zeli-vrniti-dveh-grskih-vojakov-ki-sta-preckala-mejo/448000,prebežniki,"
					6. marec 2018 ob 15:15
					Atene - MMC RTV SLO, STA","
B. V.
","Turčija ne želi vrniti dveh grških vojakov, ki sta prečkala mejo","Potem ko je Turčija prejšnji teden na turški strani meje aretirala grška vojaka, sodišče pa je grško zahtevo po njuni izpustitvi zavrnilo, so se Atene pritožile Evropski uniji.
Turčija grška vojaka sumi vohunjenja. Vojaka trdita, da sta na turško stran meje zašla pomotoma, ko sta v globokem snegu sledila stopinjam, ki so jih domnevno pustili prebežniki ob prečkanju meje.
Grška vlada je od Turčije zahtevala, naj vojaka vrne Grčiji, a je sodišče v turškem obmejnem mestu Edirne v ponedeljek to zahtevo zavrnilo.
""To je zadeva za EU,"" je v Bruslju dejal grški obrambni minister Panos Kamenos. Dodal je, da je o primeru obvestil visoko zunanjepolitično predstavnico Unije Federico Mogherini, in napovedal, da bo o incidentu obvestil tudi zvezo Nato, katere članici sta tako Grčija kot Turčija.
Turški vojaki v GrčijiSpomnimo, po neuspelem vojaškem udaru v Turčiji julija 2016 je osem turških vojakov pobegnilo v Grčijo in tam v strahu pred turškimi oblastmi zaprosilo za azil. Vojaki so zanikali vpletenost v poskus udara. Konec leta 2017 je Grčija enemu izmed njih azil podelila, drugih sedem pa jih na odločitev oblasti še čaka.
Primer prebeglih vojakov je precej načel odnose med sosednjima državama. Turški predsednik Recep Tayyip Erdogan je namreč zahteval, da Grčija vojake vrne v Turčijo, a je grško sodišče to zavrnilo. Presodilo je namreč, da doma ne bi bili deležni poštenega sojenja.
"
http://www.rtvslo.si/kultura/film/element-boja-za-clovekove-pravice-najdemo-pravzaprav-v-vsakem-dokumentarcu/447495,prebežniki,"
					1. marec 2018 ob 17:46
					Ljubljana - MMC RTV SLO","
N. Š.
","""Element boja za človekove pravice najdemo pravzaprav v vsakem dokumentarcu""","Med 14. in 20. marcem bo postnajstniška, že dvajseta izdaja Festivala dokumentarnega filma v ljubljanske kinodvorane pripeljala svoje znane doku sekcije, pogovore z avtorji in tudi filmske delavnice za mlade. Odvil se bo v znamenju treh obletnic – lastnega jubileja, 30-letnice slovenske Amnesty International in desetletnice nagrade, ki jo organizacija podeljuje. 
Poleg tekmovalnega programa na temo človekovih pravic bodo prikazani aktualni in družbenokritični dokumentarci, filmi s fokusom na mitih, ikonah in medijih ter intimni in globalni portreti, med drugim dva slovenskih režiserk – Ide in Maje Weiss.
Slovenska Amnesty International bo že desetič podelila nagrado najboljšemu filmu na temo človekovih pravic – najboljšega bo izbrala mednarodna strokovna žirija, ki jo sestavljajo novinarka in igralka Ula Furlan, režiser in producent družbeno angažiranih filmov Dejan Babosek ter Bill Shipsey, aktivist za človekove pravice, umetniški producent in promotor, odvetnik in ustanovitelj Art for Amnesty. ""Tekmovalni filmi se bolj ali manj ohlapno držijo teme človekovih pravic, a element boja za človekove pravice pravzaprav najdemo v vsakem dokumentarcu kot umetniški izrazni obliki,"" je na predstavitvi programa dejal Simon Popek, vodja filmskega programa v Cankarjevem domu, sedežu festivala.
O povezovanju drugačnih, prebežnikih in iskanju rešitve izraelsko-palestinska spora V tekmovalnem programu se bodo predstavili Debatni krožek (Atelier de conversation) avstrijskega režiserja Bernharda Braunsteina, portret ljudi različnih ras in veroizpovedi, ki jih združi učenje francoščine, Mrtvi narod (Tara moarta) Raduja Judeja, mojstra novega romunskega filma, ki odstira zamolčano antisemitsko gonjo romunskega naroda. Videti bo mogoče O očetih in sinovih (Of Fathers and Sons) festivalskega povratnika Talala Derkija o očetu, ki sinove od malega indoktrinira v džihad, prav tako film Tujec v paradižu (Stranger in Paradise) Guida Hendrikxa, ki je Popka edini prepričal o inflaciji modnih begunskih filmov. Izbor zaokroža Zahodno od reke Jordan (West of the Jordan River) v režiji Amosa Gitaija, ki se vrača domov na Zahodni breg, kjer je leta 1982 že posnel kontroverzni dokumentarec Field Diary, zaradi česar je moral zapustiti dom.
MMC-jeva premiera filma ČistilciV sekciji ""aktualni, družbenokritični"" bo MMC-jeva premiera Čistilci (The Cleaners) razkrila ozadje spletnih cenzur. V času fenomena lažnih novic, ko se vedno več spletnih uporabnikov sprašuje, kdo je odgovoren za spletno zaščito, nemška režijska dvojica Hans Block in Moritz Riesewieck odgovarja  – moderatorji spleta so filipinski delavci, ""čistilci"", ki za kalifornijske tehnološke korporacije vsako sekundo presojajo o ustreznosti neke vsebine, fotografije ali posnetka – o tem, kaj bodo na spletnih straneh in tudi na družbenih medijih cenzurirali in kaj ohranili. Film bo na sporedu 16. marca ob 18.45, po projekciji pa bo sledil pogovor na temo spleta in moderiranja komentarjev, ki ga boste v neposrednem prenosu lahko spremljali tudi na MMC-kanalu. Pogovor bo moderiral MMC-jev novinar Aljoša Masten.
Festival odpira nov film Mile Turajlić V isti sekciji se predstavlja otvoritveni film festivala Druga stran vsega (Druga strana svega) ene najbolj prepoznavnih srbskih režiserk Mile Turajlić, ki je bila gostja festivala že s filmom Cinema komunisto (2010). Tokrat bo predstavljala film o na pol razdeljenem stanovanju v središču Beograda, v katerem živi njena mama, sedemdesetletna Srbijanka Turajlić, opozicijska aktivistka, univerzitetna profesorica, upornica proti srbskemu nacionalizmu. Film je nastal v koprodukciji z HBO Europe, na festivalu ga bo zastopala Hanka Kastelicova, izvršna urednica dokumentarne produkcije HBO Europe, ki je bila prej več kot 25 let režiserka in producentka na RTV Slovenija.
Z dokumentarnim sorodnikom Bobne misije Družbenokritični bodo še filmi Družba zastonj kosil (Free Lunch Society: Komm Komm Grundeinkommen) Christiana Toda, ki raziskuje preteklost in sedanjost univerzalnega temeljnega dohodka, ameriški film Morje morje (El mar la mar) o nikogaršnji zemlji na mehiško-ameriški meji in Razstavljavec min (The Deminer), dokumentarni sorodnik Bombne misije (The Hurt Locker) režiserke Kathryn Bigelow. Dokumentarec sledi obsesivnemu, nesebičnemu, malo samomorilskemu razstavljavcu min, iraškemu specialistu za bombe Fahirju.
V Cankarjev dom se vrača Boris Mitić Dokumentaristiko bosta žanrsko širila športni dokumentarec Čez bolečinski prag (Over the Limit) o nepopustljivem ritmu ruskega treninga ritmične gimnastike in Sladki nič (Slatko od ništa) s protagonistom ""Ničem"" in glasom v offu Iggyja Popa v režiji srbskega filmskega esejista in festivalskega povratnika Boris Mitića, ki bo tudi gost festivala.
O ženskah v filmskem sektorju Slovenski film bo letos izrazito oseben, prikazali bodo namreč ""filmski selfie"" slovenske filmske režiserke Maje Weiss My Way 50 – Med iskanim in najdenim svetom in prvenec njene sestre, sicer producentke Ide Weis, Peter vs. Harry, v katerem portretira sestrinega moža, glasbenika, snemalca, scenarista in režiserja Petra Braatza. 20. marca bo projekciji filmov uvedla okrogla miza o ženskah v filmskem sektorju z naslovom Ženske v filmskem sektorju: vprašanje spola.
Poklon Laili Pakalnina Retrospektiva bo posvečena latvijski dokumentaristki Laili Pakalnina, stari znanki slovenskih festivalov: leta 2014 je bila v Gorici nagrajena z Nagrado Darko Bratina. Poklon Viziji, leta 2016 pa je bila s filmom Zora (Dawn; Ausma, 2015) gostja filmskega festivala Kino Otok – Isola Cinema.
Letošnje filme je Simon Popek povezal z izrazom ""larger-than-life"", v programski knjižici pa je zapisal tudi, da je ""svet lahko tudi lep, samo televizijska poročila je treba odklopiti"".
"
http://www.rtvslo.si/svet/izrael-zacel-zapirati-afriske-prebeznike-ki-ne-zelijo-biti-izgnani-v-tretjo-drzavo/446902,prebežniki,"
					23. februar 2018 ob 13:34
					Tel Aviv - MMC RTV SLO","
B. V.
","Izrael začel zapirati afriške prebežnike, ki ne želijo biti izgnani v tretjo državo","Izrael želi izgnati več deset tisoč prebežnikov iz Eritreje in Sudana, domnevno v Ruando in Ugando. Kdor odhod iz države zavrne, mu grozi zapor za nedoločen čas. Nekaj Eritrejcev je že zaprtih.
Potem ko so izraelske oblasti novembra lani napovedale, da bodo na tisoče afriških migrantov in prosilcev za azil prisilile v izbiro med deportacijo v tretjo državo ali zaporom, je v zaporu za nedoločen čas pristalo že sedem Eritrejcev, ki jim je Izrael zavrnil prošnje za azil in ki niso hoteli biti deportirani v Ruando.
Izraelske organizacije za varstvo človekovih pravic so v skupni izjavi sporočile, da gre za ""prvi korak v operaciji izgona, še ne videni na svetu."" Po njihovih besedah je ukrep ""rasističen in kaže popolno zanemarjanje življenja in dostojanstva prosilcev za azil"", poroča britanski Independent.
Leta 2012 je sedanja izraelska ministrica za kulturo Miri Regev, takrat kot poslanka vladajoče stranke Likud, sudanske prebežnike v Izraelu na protestu označila za ""rak v našem telesu"". Pozneje je dejala, da ni želela ""prizadeti ljudi, ki so preživeli holokavst, ali bolnikov z rakom"". Istega leta je takratni izraelski notranji minister Eli Jišai za afriške prebežnike, ki so bile deloma muslimani, deloma kristjani, dejal: ""Muslimani, ki pridejo sem, ne verjamejo niti, da ta država pripada nam, belemu človeku.""
Od 35.000 prošenj le 11 odobrenihPo podatkih Agencije ZN-a za begunce (UNHCR) je v Izraelu trenutno 27.000 prosilcev za azil iz Eritreje in 7.700 prosilcev iz Sudana. Kot poroča izraelski časnik Haaretz, pa je Izrael azil dodelil le 10 Eritrejcem in enemu Sudancu. Izraelske oblasti prosilce za azil označujejo za ekonomske migrante in jih ne želijo imenovati begunci. Številni živijo v revnih predelih južnega Tel Aviva.
Večina prosilcev za azil vstopi v Izrael prek njegove meje z Egiptom, vrnitev pa zavračajo zaradi, kot pravijo, grožnje preganjanja avtoritarnih oblasti v državah izvora.
Vsaj dva izmed sedmih Eritrejcev, zaprtih ta teden v zaporu Saharonim v puščavi na izraelsko-egiptovski meji, sta preživela mučenje, opozarjajo v izraelskih organizacijah za varstvo človekovih pravic. Potem ko sta bila zaslišana, sta bila odpeljana neposredno v zapor.
Izdanih že 600 obvestil o izgonuPo novih pravilih so oblasti do zdaj izdale okoli 600 obvestil o izgonu ljudi, ki niso vložili prošnje za azil do konca leta 2017, poročajo izraelski mediji. Ljudje, ki prejmejo obvestilo, imajo na voljo mesec dni, da se odločijo, ali bodo Izrael zapustili prostovoljno. Če to zavrnejo, jih zaslišijo, uradnik pa odloči, ali naj se jih zapre ali ne. Izrael ljudem, ki se odločijo za prostovoljni odhod, ponudi letlasko vozovnico in za 3.500 ameriških dolarjev gotovine.
Med ljudmi, ki jih želijo oblasti izgnati, naj ne bi bile ženske, otroci, očetje mladoletnih otrok in žrtve suženjstva ali tihotapcev z ljudmi.
Eritrejce in Sudance v Ruando ali UgandoPo poročilih sta tretji državi, kamor se izganja afriške prebežnike, Ruanda in Uganda, čeprav obe državi zanikata, da sta z izraelsko vlado sklenili kakršen koli dogovor glede sprejemanja izgnancev.
Tisti, ki so prispeli v Ruando, poročajo, da so jim ob prihodu odvzeli dokumente, kršijo pa jim osnovne pravice. Številni končajo na cesti, poroča Independent.
Potem ko je javnost prišla informacija, da je bilo zaprtih sedem Eritrejcev, je več sto prosilcev za azil v obližnjem centru za pridržanje Holot začelo gladovno stavkati. ""Ne želimo jesti ne jutri ne dan po tem, ker so te ljudi odpeljali v zapor,"" je dejal Eritrejec Abdat, ki je v Holotu pridržan že deset mesecev.
Tako UNHCR kot izraelske organizacije za varstvo pravic beguncev so izraelsko notranje ministrstvo pozvale, naj še enkrat proučijo svoje načrte. Tudi izraelski zapori so načrt oblasti kritizirali, češ da ljudi ne morejo vzdrževati za nedoločen čas.
"
http://www.rtvslo.si/crna-kronika/policisti-ponoci-izsledili-devet-tujcev-ki-so-mejo-preckali-nezakonito/446761,prebežniki,"
					22. februar 2018 ob 10:00
					Brežice,Metlika - MMC RTV SLO","
T. K. B.
","Policisti ponoči izsledili devet tujcev, ki so mejo prečkali nezakonito","V noči na četrtek so posavski in dolenjski policisti pri poskusu nezakonitega prehoda meje ujeli tri državljane Afganistana, štiri Sirce in dva Alžirca. 
Najprej je v sredo okoli 21. ure na mejni prehod Obrežje na vstop v Slovenijo pripeljal voznik tovornega vozila iz Srbije. Policisti so opravili mejno kontrolo in pregled tovornega vozila ter v tovornem delu našli tri državljane Afganistana, ki so se skriti med tovorom skušali izogniti mejni kontroli. Tujce so predali hrvaškim varnostnim organom.
Ponoči so nato brežiški policisti med opravljanjem nalog varovanja državne meje pri naselju Brezje pri Veliki Dolini izsledili in prijeli štiri državljane Sirije, ki so prav tako nezakonito prestopili državno mejo.
Podobno delo pa so imeli tudi metliški policisti, ki so okoli 2. ure pri Božakovem prijeli še dva državljana Alžirije, ki sta prav tako nezakonito prestopila državno mejo. Postopki s tujci še potekajo, so še sporočili z novomeške policijske uprave. 
"
http://www.rtvslo.si/svet/orban-zaradi-priseljevanja-bodo-padale-drzave-evropa-je-sredi-invazije/446423,prebežniki,"
					19. februar 2018 ob 09:40
					Budimpešta - MMC RTV SLO, STA","
B. V.
","Orban: Zaradi priseljevanja bodo padale države, Evropa je sredi invazije","Madžarski premier Viktor Orban je pred aprilskimi volitvami v nedeljo še zaostril protipriseljensko retoriko in opozoril volivce, da so oni zadnji branik pred invazijo v Evropi.
""Nad Evropo se zgrinjajo temni oblaki zaradi priseljevanja,"" je dejal predsednik vladajoče stranke Fidesz v Budimpešti v letnem govoru o stanju v državi. ""Države bodo nehale obstajati, Zahod bo padel, Evropa pa še zdaj ne dojema, da je sredi invazije,"" je dejal. Dodal je, da bodo velika evropska mesta kmalu večinsko muslimanska.
Podobno kot ameriški predsednik Donald Trump je napovedal, da bo zanj in za Fidesz še naprej ""Madžarska na prvem mestu"" in da jo bo ubranil nevarnih poskusov iz Zahoda, zlasti politikov iz Berlina, Bruslja in Pariza, da bi Madžarsko naredili ""za deželo priseljencev"", poroča avstrijska tiskovna agencija APA.
Hkrati je napadel tudi madžarsko opozicijo, češ da je z nasprotovanjem vladnim ukrepom za zaprtje meja pred prebežniki popolnoma brez stika z realnostjo in da ji ni pomoči. ""Opozicija ne razume, v kakšnem obdobju smo,"" je dejal po poročanju francoske tiskovne agencije AFP.
Grožnja s pregonom nevladnih organizacijOrban je spet napadel humanitarne nevladne organizacije, ki pomagajo beguncem in prosilcem za azil. ""Če ne bodo nehale svojih nevarnih dejanj, potem jih bomo enostavno nagnali iz države, ne glede na to, kako vplivne ali bogate so,"" je dejal.
Madžarski parlament bo v torek začel obravnavo zakonskega paketa, ki naj bi podrobneje opredelil, predvsem pa zaostril možnosti delovanja nevladnih organizacij na področju pomoči prebežnikom. Tako bodo na primer uvedli ""kazenski"" davek v višini 25 odstotkov na vso materialno pomoč iz tujine. Prav tako bo sodelavcem nevladnih organizacij prepovedano zadrževanje na območju meje.
Vse civilne organizacije, ki bodo želele pomagati beguncem in iskalcem azila, bodo za to morale dobiti dovoljenje notranjega ministrstva. Če se ne bodo držale novih pravil, jih bodo lahko doletele visoke denarne kazni in tudi ukinitev, poroča nemška tiskovna agencija DPA.
Zakonodajni paket Stop SorosZa zakon, ki bi omogočil tudi prepoved delovanja kakšne nevladne organizacije, vlada potrebuje dvotretjinsko večino v parlamentu, ki pa je zdaj nima. Orban računa na to, da jo bo dobil na volitvah 8. aprila, nato pa bi sprejeli ta zakon ali po možnosti cel zakonski paket glede delovanja nevladnih organizacij, še poroča DPA.
V ozadju sprejemanja te zakonodaje je predvsem boj proti ameriškemu vlagatelju Georgeu Sorosu, sicer madžarskega rodu, ki da s financiranjem nevladnih organizacij spodkopava prizadevanja Orbanove vlade pri zapiranju vrat prebežnikom. Sam Orban je ta zakonski paket poimenoval Stop Soros.
Zakonodajo že preučuje Evropska komisija, ker naj bi bila v nasprotju s temeljnimi načeli evropskega prava.
"
http://www.rtvslo.si/slovenija/v-slovenski-azilni-dom-v-okviru-kvot-sprejeli-se-devet-eritrejcev/445949,prebežniki,"
					14. februar 2018 ob 12:04,zadnji poseg: 14. februar 2018 ob 17:51
					Ljubljana - MMC RTV SLO","
A. S., B. V.
",V slovenski azilni dom v okviru kvot sprejeli še devet Eritrejcev,"V okviru projekta premestitve beguncev je v Slovenijo prispela skupina devetih Eritrejcev. Premestili so jih iz Italije, nastanili pa so jih v azilnem domu na Viču ali njegovi izpostavi na Kotnikovi ulici v Ljubljani.
Do zdaj je bilo v Slovenijo premeščenih 253 ljudi, od tega iz Italije 77 državljanov Eritreje, trije državljani Sirije in en državljan Jemna ter iz Grčije 149 državljanov Sirije, 17 državljanov Iraka in šest oseb brez državljanstva, pojasnjujejo na ministrstvu za notranje zadeve.
Slovenija je postopke premestitve beguncev začela izvajati marca 2016. Svojo obveznost je že izpolnila v celoti, saj se je obvezala sprejeti 218 ljudi iz Italije in 349 ljudi iz Grčije.
Beg iz ""afriške Severne Koreje""Eritreja si je zaradi stanja na področju človekovih pravic prislužila naziv Severna Koreja Afrike. Predsednik države je že od leta 1993, ko se je država po vojni z Etiopijo in referendumu osamosvojila, Isaias Afwerki, za zdaj edini predsednik Eritreje. Pod njegovo vladavino je država zdrsnila v mednarodno izolacijo, ki so jo zaznamovali posredni in neposredni spori z Etiopijo, Sudanom, Jemnom in Džibutijem.
Leta 1998 je izbruhnila še ena krvava vojna z Etiopijo, ki se je končala leta 2000 s skupaj več kot 70.000 mrtvimi na obeh straneh. Po drugi vojni z Etiopijo je eritrejski avtoritarni vojaški režim še dodatno zaostril svojo vladavino. V državi ni neodvisnih civilnodružbenih organizacij in medijev, vrstijo se poročila o polnjenju zaporov s političnimi zaporniki, ujetimi prebežniki, novinarji in drugimi skupinami.
Oblast je uvedla prisilno služenje vojaškega roka, ki uradno sicer traja 18 mesecev, vendar, kot opozarjajo prebežniki, to nima konca in traja tudi vse življenje. Služenje vojaškega roka namreč ni le vojaška obveznost, temveč pogosto pomeni tudi prisilno delo za državo. Ob tem je država izpostavljena hudim sušam in posledičnim lakotam, čeprav oblasti zanikajo pomanjkanje hrane.
"
http://www.rtvslo.si/svet/zdravniki-brez-meja-ostro-kritizirajo-italijo-zaradi-ravnanj-z-begunci/445442,prebežniki,"
					8. februar 2018 ob 19:34
					Rim - MMC RTV SLO, STA","
B. V.
",Zdravniki brez meja ostro kritizirajo Italijo zaradi ravnanj z begunci,"Organizacija Zdravniki brez meja (MSF) je objavila poročilo, v katerem izraža ostre kritike glede italijanskega ravnanja z begunci. Na tisoče prosilcev za azil in že priznanih beguncev živi v dobesedno nečloveških razmerah, opozarjajo.
Kot ugotavlja poročilo, okoli 10.000 ljudi nima dostopa do državnega sistema preverjanja pravice do azila in zato nimajo dostopa do prave namestitve, nimajo prave oskrbe s hrano in nimajo dostopa do zdravniške oskrbe.
""V Italiji je vse več migrantov, med njimi tudi otrok brez spremstva, ki so ujeti na območjih blizu meje, v neformalnih taboriščih, pogosto tudi povsem na prostem - v parkih, na bregovih rek ali blizu železniških postaj,"" so zapisali v poročilu in zahtevali ukrepanje države.
V MSF-ju so italijansko vlado opozorili, da imajo vsi prosilci za azil in begunci pravico do mednarodne zaščite v skladu z evropsko zakonodajo in mednarodnim pravom, povzema nemška tiskovna agencija DPA.
Poročilo navaja tudi pričanja prebežnikov, ki so bili deležni zlorab in nasilja italijanskih in francoskih policistov na meji. Med poskusi prečkanja meje iz Italije v Francijo, Avstrijo in Švico je v lanskem in predlanskem letu je umrlo najmanj 20 ljudi.
Prebežniki kot predvolilna temaVprašanje prihoda prebežnikov je v Italiji močno razgreta predvolilna tema pred marčnimi parlamentarnimi volitvami. Nekdanji premier Silvio Berlusconi, ki upa na novo zmago na volitvah, je pred dnevi dejal, da so prebežniki v državi ""tempirana bomba, ki lahko vsak trenutek eksplodira, ker živijo od kriminala"".
Berlusconi se je na ta način odzval na sobotni rasistični napad 28-letnega skrajnega desničarja v kraju Macerata, ki je iz vozečega se avtomobila s polavtomatsko pištolo ranil šest temnopoltih ljudi, dokler ga ni prijela policija. Kot motiv za svoje dejanje je navedel maščevanje zaradi nedavnega umora najstnice, za katerega je osumljen prebežnik iz Nigerije.
"
http://www.rtvslo.si/crna-kronika/od-septembra-znova-vec-migrantov-nezakonito-precka-mejo/445213,prebežniki,"
					6. februar 2018 ob 14:31
					Črnomelj - MMC RTV SLO, STA","
A. S.
",Od septembra znova več migrantov nezakonito prečka mejo,"V zadnjih nekaj mesecih pri nezakonitem prečkanju meje ob Kolpi, ki je sicer zaščitena z 89 kilometri fizičnih ovir, policisti ustavijo vse več migrantov. Pri prečkanju meje si pomagajo s čolni, ali pa reko poskušajo prebresti.
 Policisti so na območju policijske postaje Črnomelj v prvih osmih mesecih lani obravnavali 11 in na območju metliške postaje 35 nezakonitih prehodov, od septembra do zdaj pa so jih na Metliškem obravnavali 76 in na Črnomaljskem 120. Migranti skušajo prečkati Kolpo predvsem na mejnih točkah, ki niso zaščitene z žično ali panelno ograjo, pojasnjuje vodja oddelka za državno mejo in tujce Policijske uprave Novo mesto Anton Štubljar.
Krepitev migrantskega pritiska na schengensko mejo so zaznali septembra lani, ko so na metliškem območju med Bubnjarci in Rosalnicami prijeli 76 migrantov, od katerih jih je 56 zaprosilo za mednarodno zaščito. Ker je bilo nato na tem območju več policije, se je migrantska pot premaknila višje na črnomaljsko območje, kjer so od oktobra lani obravnavali 120 nezakonitih prehodov meje.
Prihajajo predvsem iz Alžirije in MarokaMigranti so predvsem Alžirci in Maročani, nekaj je bilo tudi Pakistancev, Libijcev, Iračanov in drugih. Večinoma so bili moški, stari od 18 do 35 let. Septembra lani so odkrili tudi nekaj družin. Migranti so navadno premraženi in premočeni, v nekaterih primerih so bili v slabem zdravstvenem stanju. Vsem so ponudili humanitarno pomoč. Večina jih je zaprosila za mednarodno zaščito, zato jih pa pregledu, ki ga opravijo s tolmači, nastanijo v ljubljanski azilni dom.
Migranti naj bi pretežno peš prihajali iz BiH-a oziroma iz tamkajšnje Velike Kladuše. Opremljeni so s sodobnimi telefoni, ki jim omogočajo terensko navigacijo. 
Po njegovem mnenju ima slovenska policija dovolj ljudi in opreme, sodelujejo pa tudi s hrvaškimi kolegi na drugi strani Kolpe. Na migrante policijo opozarjajo tudi domačini. Pred kratkim se je zgodila tudi tragedija, saj je eden od migrantov med prečkanje Kolpe utonil. Primer je obravnavala hrvaška policija. 
"
http://www.rtvslo.si/svet/foto-v-italiji-simpatizer-skrajne-desnice-v-streljanju-ranil-temnopolte-prebeznike/444941,prebežniki,"
					3. februar 2018 ob 12:48,zadnji poseg: 3. februar 2018 ob 17:26
					Macerata - MMC RTV SLO, STA, Reuters","
B. V., A. P. J.
",Foto: V Italiji simpatizer skrajne desnice v streljanju ranil temnopolte prebežnike,"V kraju Macerata v osrednji Italiji je 28-letni moški streljal iz avtomobila na mimoidoče in pri tem ranil najmanj šest afriških prebežnikov. Policija je osumljenca že prijela.
Po nekaterih podatkih je ranjenih ljudi sedem, med njimi je tudi ženska. Vse so prepeljali v bolnišnico, eden je v kritičnem stanju. Župan mesta Romano Carancini je prebivalce sprva pozval, naj ne zapuščajo svojih domov, poziv pa je bil po aretaciji umaknjen. 
Prav tako je streljal na lokalni sedež italijanske Demokratske stranke pod vodstvom nekdanjega premierja Mattea Renzija.
Pred aretacijo, ki se ji ni upiral, se je osumljenec, 28-letni Luca Treini, ogrnil v italijansko zastavo. Karabinjerji so po poročanju medijev v njegovem avtomobilu našli pištolo, s katero bi lahko tudi izvedel napad. Treini je na lanskih regionalnih volitvah v deželi Marke kandidiral na listi protipriseljenske in protievropske stranke Severne lige.
Dejanje je že priznal.
Nasilna smrt 18-letniceStreljanje je izbruhnilo nekaj dni po tem, ko so v dveh kovčkih našli razkosano truplo 18-letne Pamele Mastropietro. V povezavi s smrtjo je bil aretiran 29-letni nigerijski prebežnik, ki mu je bila lani zavrnjena prošnja za azil, a je ostal v Italiji. Kot poroča Reuters, so desničarski politiki smrt najstnice že izkoristili za promocijo svojega protipriseljenskega sporočila pred volitvami 4. marca. 
4. marca parlamentarne volitveItalijanske stranke so napad v Macerati obsodile. ""Upam, da bom kmalu zmagal na volitvah, da bom Italiji lahko povrnil varnost,"" je v odzivu dejal vodja Lige, ki je v preteklosti nosila ime Severna liga, Matteo Salvini. Dodal je, da do nasilja med Italijani in tujci prihaja tudi zaradi neurejenega priseljevanja.
Predsednica desne stranke Bratje Italije, ki je povezana z Ligo, Giorgia Meloni, je obsodila napad, a hkrati posvarila, da je to varnostna težava v Italiji. ""Italijani morajo ponovno zaupati v državo, ki jim bo zagotavljala varnost, red in zakonitost,"" je dejala.
Predsednik italijanskega senata Pietro Grasso, ki je tudi vodja levega združenja Enaki in svobodni, je menil, da je treba zaustaviti spiralo nasilja. Italijanskim varnostnim silam se je tudi zahvalil, da so prijele napadalca.
Zaskrbljenost zaradi rasizma in diskriminacije v Italiji je izrazila tudi islamska skupnost. ""Zelo smo zaskrbljeni zaradi nevarnega ozračja, ki visi nad prebežniki in tujimi državljani,"" je dejal vodja islamske skupnosti v Italiji Foad Aodi. Opozoril je, da bi lahko predvolilni boj pred parlamentarnimi volitvami 4. marca s številnimi do tujcev sovražnimi gesli to še poslabšal.
"
http://www.rtvslo.si/svet/po-vrnitvi-iz-libijskih-zaporov-gambijski-prebezniki-spet-v-tezavah/444940,prebežniki,"
					3. februar 2018 ob 12:36
					Banjul - MMC RTV SLO, Reuters","
B. V.
",Po vrnitvi iz libijskih zaporov gambijski prebežniki spet v težavah,"Lani je bilo iz Libije, večinoma iz tamkajšnjih zaporov, v Gambijo prepeljanih skoraj 2.500 gambijskih prebežnikov, ki so želeli priti v Evropo. Zdaj jih Gambija sprejema nejevoljno.
Večino prebežnikov, ki jih je v Gambijo vrnila Mednarodna organizacija za migracije (IOM), so vrnili po razkritju o prodajanju ljudi kot sužnjev na libijskih tržnicah.
Med Gambijci, ki so zapustili državo, je tudi 24-letni Saikou Jammeh, ki je očeta prepričal o prodaji družinskega doma in porabi prihrankov za plačilo poti v Evropo. Zase v Gambiji, obubožani zahodnoafriški državi, ni videl prihodnosti, zato se je pridružil tistim, ki so bili pripravljeni žrtvovati vse za pobeg v Evropo, poroča Reuters.
A v Libiji so ga oropali, pretepali in zaprli v zapor za več mesecev. Nato se je znašel tam, od koder je odšel, v Gambiji, brez možnosti za zaposlitev in s praznimi žepi. ""Čutil sem, da me je vlada zapustila,"" je razlog za odhod pojasnil v predmestju glavnega mesta Banjul.
Zdaj se v Gambijo vrača na tisoče prebežnikov, oblasti pa se trudijo pridobiti evropska sredstva za projekte njihove reintegracije. Predsednik Adama Barrow, ki je položaj prevzel pred letom dni po 22 letih avtokratske vladavine Yahje Jammeha, je pod pritiskom, da izvede korenite gospodarske reforme.
Prebežnikov, ki so se vrnili, ni malo v dvomilijonski državi, po poročanju Reutersa pa po mnenju strokovnjakov predstavljajo večjo grožnjo za stabilnost kot v drugih zahodnoafriških državah, ki se spopadajo z migracijami.
Kaj s povratniki?""Nismo pripravljeni sprejeti vseh teh ljudi,"" je dejal Bulli Dibba, sekretar na notranjem ministrstvu. Kot je dejal, so ""zelo zaskrbljeni za domačo varnost"". Po njegovih besedah se država že tako ali tako spopada z brezposelnostjo. ""Če bodo ljudje še naprej prihajali – kaj bomo storili z njimi?"" sprašuje.
Gambijci so v zadnjih letih predstavljali okoli pet odstotkov vseh prispelih prebežnikov v Italijo. Gambija je tako država z največjim številom izseljencev na število državljanov, ki so prispeli v Evropo. EU želi zmanjšati število prispelih prebežnikov tudi s financiranjem usposabljanj in programov za mlade v Afriki prek sklada, vrednega 3,2 milijarde evrov. Sklad je bil ustanovljen leta 2015, večino programov v Gambiji pa so se začeli izvajati lani. Saikou Jammeh je po vrnitvi opravil tečaj napeljave nadzornih kamer, zdaj pa varčuje za šolo.
Številni mladi Gambijci tega ne morejo. Od 2.435 prebežnikov, ki so se leta 2017 vrnili v Gambijo, jih je le 170 prejelo pomoč IOM-a pri integraciji, ki vključuje sredstva za izobraževanje ali ustanovitev podjetja. Številni povratniki so travmatizirani, nepismeni ali pa živijo v odročnih predelih, zaradi česar jim je toliko težje pomagati.
Nimajo se za ""prostovoljne povratnike""Številni povratniki so dejali, da se niso hoteli vrniti, a da po tem, ko so bili v Libiji pretepeni, zlorabljeni in so stradali, druge možnosti niso imeli. 26-letni Mustapha Sallah, ki se je iz Libije vrnil aprila lani, je dejal, da se nimajo za ""prostovoljne povratnike"".
Strokovnjaki opozarjajo, da bi se zaradi frustracij in pomanjkanja priložnosti lahko spet izselili. Da bi mlade obdržali v domovini, bi bile potrebne širše gospodarske spremembe, pravijo. Tudi če se ljudje izurijo in usposobijo, bo problem, če se ne bodo mogli zaposliti. Potrebna bi bila tudi evropska vlaganja oziroma prihod evropskih podjetij, ne samo pomoč v obliki denarja.
Medtem ko številni povratniki pravijo, da ne bi še enkrat poskusili opraviti nevarnega potovanja prek Libije, drugi še vedno sanjajo o življenju v Evropi. 22-letni Jerreh Cham je s pomočjo evropskih sredstev opravil tečaj napeljave satelitskega krožnika, po vrnitvi iz Libije avgusta lani pa hodi tudi na poslovno šolo. ""Želim pridobiti kvalifikacije, preden odidem v Evropo,"" je dejal. ""Če bom odšel izobražen, mislim, da me bodo upoštevali. Mislim, da me bodo spoštovali.""
"
http://www.rtvslo.si/svet/v-libijskih-vodah-potonil-coln-pogresanih-90-prebeznikov-najverjetneje-utonilo/444844,prebežniki,"
					2. februar 2018 ob 12:18,zadnji poseg: 2. februar 2018 ob 15:06
					Tripoli - MMC RTV SLO, Reuters","
A. P. J., B. V.
","V libijskih vodah potonil čoln, pogrešanih 90 prebežnikov najverjetneje utonilo","Ob obali Libije je potonil prenatrpan čoln s prebežniki, večinoma iz Pakistana. Rešili so tri ljudi, iz vode pa potegnili deset trupel. Mednarodna organizacija za migracije (IOM) se boji, da so potniki utonili.
Po poročanju IOM-a, agencije ZN-a, je skupina Pakistancev želela iz Libije doseči obalo Italije, ko se je čoln potopil. Natančno število ljudi na čolnu še preverjajo, med potniki pa naj bi bilo tudi nekaj Libijcev, ki se sicer redko odpravijo na to nevarno in nezakonito pot.
Prebežniki so izpluli iz kraja Zurava v bližini libijske meje s Tunizijo, ki je priljubljena izstopna točka za plovila.
Iz Libije proti Evropi še vedno skuša priti veliko prebežnikov, čeprav se je njihovo število od julija, ko so libijske oblasti po dogovoru z Evropsko unijo začele preprečevati njihove odhode, močno zmanjšalo. V zadnjih štirih letih naj bi se iz Libije proti Italiji odpravilo več kot 600.000 ljudi.
Lani naj bi po podatkih mednarodne nevladne organizacije Amnesty International (AI) zajeli okoli 20.000 ljudi in jih odpeljali nazaj v Libijo, kjer jih čakajo nečloveške razmere v zadrževalnih centrih, ki so pravzaprav zapori. Številni so podvrženi mučenju, na dan pa so prišli tudi posnetki, ko nekatere prodajajo v suženjstvo. Tako AI kot nevladna organizacija Oxfam odgovornost za nasilje nad prebežniki v Libiji pripisujeta tudi Evropski uniji in Italiji.
Da je sodelovanje Evropske unije z libijskimi oblastmi pri ustavitvi prihoda prebežnikov čez Sredozemsko morje nehumano, je sredi novembra lani posvaril že visoki komisar ZN-a za človekove pravice Zeid Al Husein.
"
http://www.rtvslo.si/svet/po-spopadih-v-calaisu-razmere-so-nevzdrzne-za-domacine-in-prebeznike/444829,prebežniki,"
					2. februar 2018 ob 10:05
					Calais - MMC RTV SLO, Reuters","
A. P. J.
","Po spopadih v Calaisu: ""Razmere so nevzdržne za domačine in prebežnike""","V francoskem pristaniškem mestu Calais je bilo v nasilnih spopadih med afganistanskimi in eritrejskimi prebežniki najmanj pet ljudi ustreljenih, 22 ljudi so zaradi udarcev s kovinskimi palicami odpeljali v bolnišnico. V pretepe se je zapletlo več sto ljudi.
Štirje Eritrejci, stari od 16 do 18 let, so v kritičnem stanju in jih zdravijo v mestni bolnišnici, še enega človeka, ki je dobil strelne rane, pa so odpeljali v bolnišnico v Lillu.
Razmere so ""nesprejemljive""Francoski notranji minister Gerard Collomb je takoj po izbruhu nasilja odpotoval v Calais in izjavil, da so bili ""spopadi izjemno resni"" in da ""takšne ravni nasilja do zdaj še niso videli"". ""V Calaisu je prišlo do stopnjevanja razmer in nasilja, ki je nevzdržno tako za domačine kot za prebežnike,"" je dodal po poročanju BBC-ja. Županja Calaisa Natacha Bouchart pa je razmere v mestu označila za ""nesprejemljive"" in ministra pozvala, naj vse, ki povzročajo težave, takoj izžene iz države. ""Takšni dogodki se ne smejo ponoviti. Odgovornost države je, da poskrbi za nasilneže,"" je dodala.
Prvi izgred je izbruhnil po deljenju hrane v bližini bolnišnice v Calaisu, kjer se je spopadlo okoli sto eritrejskih prebežnikov, oboroženih s koli in kamni, in 30 Afganistancev. Spor naj bi zanetili Afganistanci, ki so v zrak izstrelili nekaj strelov. Napete razmere so trajale dve uri.
Drugi izgred je izbruhnil okoli pet kilometrov stran, prav tako med afriškimi in afganistanskimi prebežniki. V spopadih sta bila ranjena tudi dva policista.
Pozno popoldne je izbruhnilo nasilje tudi na industrijskem območju Calaisa, nedaleč od nekdanjega prebežniškega naselja, a podrobnosti niso znane.
V mestu okoli 600 prebežnikovCalais je že več let zbirališče prebežnikov, ki želijo nezakonito priti v Veliko Britanijo. Oktobra 2016 so francoske oblasti tam porušile ogromno nezakonito migrantsko naselje, znano kot Džungla, še prej pa so iz njega izselile okoli 6.000 prebežnikov, a v mesto še vedno prihajajo vedno novi. Po podatkih tamkajšnjih oblasti jih je v mestu trenutno med 550 in 600.
"
http://www.rtvslo.si/svet/mnozicni-obracun-med-prebezniki-v-calaisu/444805,prebežniki,"
					1. februar 2018 ob 22:02
					Calais - MMC RTV SLO, STA","
G. V.
",Množični obračun med prebežniki v Calaisu,"V dveh izgredih med prebežniki v Calaisu na severu Francije je bilo skupno ranjenih najmanj 13 ljudi, štirje od njih so v kritičnem stanju s strelnimi ranami.
Francoski notranji minister Gerard Collomb je na družbenem omrežju Twitter napovedal, da bo nemudoma odpotoval v mesto ob Rokavskem prelivu, da se seznani z razmerami na terenu.
Prvi izgred je izbruhnil po deljenju hrane v bližini bolnišnice v Calaisu, kjer se je spopadlo okoli sto prebežnikov, oboroženih s koli in kamni.
Drugi izgred je izbruhnil okoli pet kilometrov stran, kjer je od 150 do 200 prebežnikov iz Afrike, oboroženih s koli, skušalo napasti približno 20 afganistanskih prebežnikov. Posredovala je policija. Vzrok za nasilje za zdaj ni znan.
Calais je že več let zbirališče prebežnikov, ki želijo nezakonito priti v Veliko Britanijo. Oktobra 2016 so francoske oblasti tam porušile ogromno nezakonito migrantsko naselje, znano kot Džungla, še prej pa so iz njega izselile okoli 6.000 prebežnikov, a v mesto še vedno prihajajo vedno novi prebežniki. Po podatkih tamkajšnjih oblasti jih je v mestu med 550 in 600.
"
http://www.rtvslo.si/evropska-unija/v-eu-ju-drugo-leto-zapored-upad-prosenj-za-azil/444773,prebežniki,"
					1. februar 2018 ob 15:52
					Bruselj - MMC RTV SLO, STA","
G. V.
",V EU-ju drugo leto zapored upad prošenj za azil,"V državah Evropske unije, na Norveškem in v Švici je lani za 43 odstotkov upadlo število prošenj za azil v primerjavi z letom 2016. Število prošenj tako upada že drugo leto zapored.
Skupno je bilo leta 2017 vloženih 706.913 prošenj za azil v EU-ju, na Norveškem in v Švici. Najmanj, 3,5 odstotka prošenj so vložili mladoletniki brez spremstva.
Po besedah evropskega komisarja za migracije Dimitrisa Avramopulosa je znaten upad prošenj za azil odraz splošnega zmanjšanja števila novih prihodov v EU, kar je plod prizadevanj za boljše obvladovanje migracij in zaščito meja.
Vseeno komisar zagotavlja, da bo Evropa še naprej ostala celina, kjer vladajo solidarnost, odprtost in toleranca. ""Vendar moramo za to ukrepati skupaj in na bolj obvladljiv način,"" je še dodal Avramopulos.
Med prosilci za azil je bilo lani največ Sircev, ki so vložili 98.000 prošenj, kar je dvakrat več prošenj sirskih državljanov kot leto prej. Nato po številu prošenj sledijo Iračani, Afganistanci in Nigerijci, ki so vložili po okoli 40.000 prošenj. Med desetimi državami, iz katerih prihajajo prosilci za azil, so še Pakistan, Eritreja, Albanija, Bangladeš, Gvineja in Iran.
V Evropi so lani odločili o približno 981.000 prošnjah za azil, kar je 13 odstotkov manj kot leta 2016. Odobrili so 40 odstotkov prošenj. Ob koncu lanskega leta je ostalo 462.532 prošenj, ki jih še niso obravnavali.
Lani je bilo v primerjavi s prejšnjimi tremi leti tudi manj občuten porast prošenj v poletnih mesecih.
"
http://www.rtvslo.si/svet/amnesty-ofxam-za-nasilje-nad-prebezniki-v-libiji-odgovorna-tudi-eu-in-italija/444743,prebežniki,"
					1. februar 2018 ob 11:23
					Ljubljana - MMC RTV SLO, STA","
B. V.
","Amnesty, Ofxam: Za nasilje nad prebežniki v Libiji odgovorna tudi EU in Italija","Nevladni organizaciji Amnesty International in Oxfam odgovornost za nasilje nad prebežniki v Libiji pripisujeta tudi Evropski uniji in Italiji.
Da je v Libiji na tisoče ljudi v nepredstavljivih razmerah, je z dogovorom z libijsko obalno stražo odgovorna predvsem Italija, EU pa, ker je ta ""sporni dogovor"" podprl, ugotavljajo v obeh organizacijah.
Italija je namreč za omejitev prihoda prebežnikov čez Sredozemsko morje sklenila dogovor z Libijo za pomoč pri opremi in urjenju libijske obalne straže, ki zdaj ustavlja čolne s prebežniki na poti z libijske obale proti Evropi.
Kot poroča nemška tiskovna agencija DPA, naj bi lani po podatkih mednarodne organizacije Amnesty International tako zajeli okoli 20.000 ljudi in jih odpeljali nazaj v Libijo, kjer jih čakajo nečloveške razmere v zadrževalnih centrih, ki so pravzaprav zapori. Številni so podvrženi mučenju. Na dan so prišli tudi posnetki, ko nekatere prodajajo v suženjstvo.
Da je sodelovanje Evropske unije z libijskimi oblastmi pri ustavitvi prihoda prebežnikov čez Sredozemsko morje nehumano, je sredi novembra lani posvaril že visoki komisar ZN-a za človekove pravice Zeid Al Husein.
Lani v morju umrlo 3.100 prebežnikovV Libiji sicer že vse od padca režima Moamerja Gadafija leta 2011, do katerega je prišlo z izdatno podporo Zahoda, vladata kaos in nasilje. Razmere poskušajo izkoristiti tako prebežniki na eni kot tihotapci z ljudmi in drugi kriminalci na drugi strani. Po podatkih človekoljubnih organizacij naj bi v Libiji na svojo priložnost za prehod v Evropo čakalo več sto tisoč ljudi.
Lani se je v Italijo čez Sredozemsko morje uspelo prebiti 119.369 ljudem. Več kot 3.100 jih je pri poskusu umrlo. Letos so v Sredozemskem morju našteli že več kot 210 smrtnih žrtev, še poroča DPA.
"
http://www.rtvslo.si/svet/suznji-ne-bomo-nikoli-prebezniki-protestirali-proti-razmeram-na-plantazah/444489,prebežniki,"
					30. januar 2018 ob 08:16
					Rim - MMC RTV SLO, Radio Slovenija","
A. P. J., Janko Petrovec
","""Sužnji ne bomo nikoli"" - prebežniki protestirali proti razmeram na plantažah","Evropski reševalci so v zadnjih dneh z odprtega morja pred Libijo rešili več kot 1.000 prebežnikov, poročajo tudi o najmanj treh novih žrtvah. V Italiji pa odmeva novica o požaru, ki je v kalabrijskem Rosarnu opustošil šotorišče prebežniških delavcev na plantažah in zahteval eno življenje.
""Sužnji ne bomo nikoli."" Tako je pisalo na transparentu prebežnikov, ki so v San Ferdinandu blizu kalabrijskega Rosarna v ponedeljek protestirali proti nečloveškim razmeram, v katerih živi nekaj tisoč najemniških delavcev na plantažah agrumov. Gre po večini za Afričane, ki v nasadih delajo pod ceno in na črno.
Protest je sprožil požar, ki je v noči na soboto uničil šotorišče za 1.800 ljudi, v katerem je umrla 26-letna Nigerijka Becky Moses. Karitas in civilna zaščita sta že pred letom postavili nove prednapete konstrukcije za prebežniške delavce, a kot trdi duhovnik Vincenzo Alampi, ki vodi krajevno Karitas, se mnogi niso hoteli preseliti v nove objekte, saj naj bi v njih vladala prestroga pravila.
Na gumenjaku več kot sto ljudiPrihodi novih prebežnikov se medtem niso ustavili. Konec tedna so evropske vojaške, trgovske in humanitarne ladje v petih različnih operacijah z morja rešile več kot 800 ljudi, v ponedeljek pa še 270. Največ pozornosti je vzbudila sobotna akcija ladje Aquarius, ki jo je operativni center v Rimu usmeril k popuščajočemu gumenjaku z več kot 100 ljudmi. Ko je ladja prispela na lokacijo, je bila večina prebežnikov že v vodi. Rešili so 98 ljudi, med njimi sedem nezavestnih. Za tri ženske so reševalci prišli prepozno, po pričevanju preživelih pa naj bi jih nekaj vzelo morje. Rešence in dve trupli bo Aquarius popoldne izkrcal v Augusti na Siciliji.
Po podatkih Mednarodne organizacije za migracije je januarja v Evropo prišlo skoraj 5.000 novih prebežnikov. Sredozemlje jih je vzelo že 206.
"
http://www.rtvslo.si/kolumne/azil-in-tegobe-solidarnosti/444263,prebežniki,"
					27. januar 2018 ob 06:38
					Bruselj - MMC RTV SLO","
Matjaž Trošt
",Azil in tegobe solidarnosti,"V minulem tednu so se znova izrisale razlike med članicami EU-ja glede migracij. Ministri za notranje zadeve so v četrtek znova razpravljali o prihodnosti azilne zakonodaje in glede delitve bremen ob morebitnih prihodnjih kriznih okoliščinah. Sestanek je znova služil slikanju lastnih stališč in ponavljanju, kako pomembno je, da najdejo kompromis do konca junija.
Postavljanje umetnih rokov je sicer hecno, a vseeno je smiselno postaviti nekakšen red pri iskanju skupnih rešitev, kompromisov. Migrantska kriza je ena tistih, ki je morda trenutno ni videti, opaziti, a je tu. Postala je gonilo razmisleka o varnosti, o kulturni in vizualni različnosti v Evropi. Razprava, ki posega na področja ekstremov, je v smer strahu in izjemne previdnosti prestavila razpravo o sredinski politiki in njenih ukrepih. Ukrepi o migracijah so postali varnostni tudi zato, ker se o solidarnostnih ne morejo dogovoriti.
Pred članicami Unije je ključno vprašanje, ki za zdaj nima odgovora, kako daleč so nekatere članice pripravljene iti glede ""prepričevanja"" o pravilnosti svojih stališč. Na eni strani imamo stališča, da kvote niso smiselne in ne učinkovite. Kar vsaj delno drži, to je treba priznati, saj obstaja veliko več držav, v katere prebežniki ne prihajajo ali ne želijo iti, kot je tistih držav, ki še naprej veljajo za ciljne države. A ker drugega smiselnega pristopa delitve bremen še niso našli, je to vseeno eden najbolj očitnih, tudi simboličnih pristopov, ki daje vedeti, da države, ki so prve na poti ob vstopu v Unijo, niso prepuščene same sebi.
Napredka sicer ravno v tem delu reforme azilne zakonodaje v EU-ju ni niti za ped. Pred članicami Unije so očitno kar težka pogajanje o tem, kaj so obveznosti, dolžnosti in kaj pravice … Ideja, da bi posamične dele reforme ločevali in se skušali dogovori o preostalih delih reforme, preden bi se lotili tega, najbolj izpostavljenega dela, je nesmiselno. Če je to del reforme, so taka stališča nesmiselna. Če se odločijo, da se bo solidarnost kazala drugače, potem pač.
Logika vzhodnih, višegrajskih članic, je z vidika Bruslja in poglabljanja evropskega povezovanja negativistična, saj skuša prek nedotakljivosti lastne identitete, prek favoriziranja nacionalne države nasproti skupnim interesom, ustvariti Unijo držav članic, kakršna je bila davno pred njihovim vstopom v povezavo. Kaj natančno jih v Evropski uniji moti, je težko izluščiti iz izrečenih (in prevedenih) stališč, ker se vsaka razprava o različnih stališčih vedno znova vrne k različnemu razumevanju spodobnosti in pravilnosti ter lastnih stališč. Migracije, vladavina prava, kar koli nam že ustreza …
Trenutno EU vodi Bolgarija, sledila ji bo Avstrija. Res je, državi (njuni vladi) še zdaleč ne sodita med tiste, ki imajo veliko posluha za delitev bremen v migrantski krizi. V Bruslju tako nekateri že krepko dvomijo o tem, ali se bo letos res izkristalizirala rešitev. A kdaj, če ne zdaj, ko o migrantih govorijo toliko kot pred leti, na vrhuncu migrantske krize, čeprav jih je trenutno bistveno, bistveno manj.
S tem, da voditelji posamičnih članic dajejo svoje države in svoje državljane na prvo mesto, ni nič narobe. Težava je, če so stališča nasprotna logiki in duhu delovanja Evropske unije. Smisel ni v tem, da od EU-ja skušaš iztržiti čim več, temveč da skušaš to storiti v njej. V tej povedi ni veliko razlik, a razlika v vsebini in v pristopu je ogromna. Vprašanje, kaj bi prineslo rožljanje z odvzemom kohezijskih, evropskih sredstev neposlušnim. Sliši se resno, drzno, a vendarle je težko pričakovati, da bi politične sile, ki se že zdaj spogledujejo s protievropskimi (v prevodu: poenostavljenimi protibruseljskimi) stališči to znale izkoristiti. Kaj potem še ostane (od) EU-ja?
"
http://www.rtvslo.si/svet/iz-venezuele-v-kolumbijo-pribezalo-ze-vec-kot-pol-milijona-ljudi/443643,prebežniki,"
					20. januar 2018 ob 12:27
					Bogotá - MMC RTV SLO","
B. V.
",Iz Venezuele v Kolumbijo pribežalo že več kot pol milijona ljudi,"Kolumbija sporoča, da se je število Venezuelcev, ki se na begu pred hudo gospodarsko krizo zatečejo v Kolumbijo, v zadnjih šestih mesecih povečalo za 62 odstotkov.
BBC poroča, da po podatkih kolumbijskih uradnikov na območju priseljevanja v Kolumbiji živi že več kot 550.000 Venezuelcev, večinoma brez ustreznih dovoljenj.
Množičen prihod iz sosednje države pomeni pritisk na kolumbijsko vlado, da še posebej na obmejnih območjih zagotovi dovolj hrane in bivališč ter zdravstveno oskrbo za migrante.
Medtem se je število Venezuelcev, ki potujejo skozi Kolumbijo, podvojilo. Kolumbijski uradniki pravijo, da je milijon Venezuelcev zaprosilo za migracijsko izkaznico, ki jim omogoča vstop v državo, da lahko kupijo hrano in druge potrebščine, ki jih v Venezueli primanjkuje.
Na dan vstopi v Kolumbijo 30.000 VenezuelcevV povprečju je v letu 2017 na dan s to izkaznico v Kolumbijo vstopilo in iz nje izstopilo več kot 30.000 Venezuelcev. Na obmejnih območjih tihotapci Kolumbijcem prodajajo venezuelske izdelke, ki so v Venezueli vse manj dostopni, a močno subvencionirani.
Med več kot pol milijona Venezuelcev v Kolumbiji jih ima 126.000 dovoljenje za zakonito bivanje v državi, vključno z okoli 69.000 ljudi, ki so od julija lani pridobili humanitarni vizum.
Prejšnji teden je generalni sekretar ZN-a Antonio Guterres dejal, da je ZN pripravljen poslati več pomoči Kolumbiji za spopad z večjim prihodom migrantov.
"
http://www.rtvslo.si/svet/zda-vladne-agencije-ostale-brez-denarja-za-delo/443625,prebežniki,"
					20. januar 2018 ob 09:01,zadnji poseg: 20. januar 2018 ob 16:26
					Washington - MMC RTV SLO, STA","
B. V., J. R. 
",ZDA: Vladne agencije ostale brez denarja za delo,"Ker je v ameriškem senatu predlog zakona za financiranje dela agencij zvezne vlade do 16. februarja podprlo premalo senatorjev, je vlada ostala brez potrebnega denarja za normalno delo.
V senatu je tako sinoči za nadaljevanje razprave in prehod na glasovanje o predlogu zakona za začasno nadaljevanje financiranja dela agencij zvezne vlade glasovalo 50 senatorjev, 48 pa jih je bilo proti, za uspeh pa je bilo potrebnih 60 glasov.
Rok za potrditev predloga je bil ob šestih zjutraj po srednjeevropskem času v soboto oziroma ob polnoči po vzhodnoameriškem. Gre za prvi primer blokade dela vlade v ameriški zgodovini, ko ista stranka (republikanci) nadzoruje tako kongres kot Belo hišo. Trumpova administracija medtem krivi demokrate in jih obtožuje, da so blokado vlade povzročili z ""neodgovornimi zahtevami"".
Zataknilo se je pri ""sanjačih""Predstavniški dom je svoj predlog potrdil dovolj zgodaj, zataknilo pa se je v senatu, kjer so demokrati zahtevali, da se reši vprašanje t. i. sanjačev, 700.000 priseljencev brez ustreznih dokumentov, ki so v ZDA prišli še kot otroci oziroma mladoletniki s starši ali skrbniki. V času predsednika Baracka Obame je bil sprejet in pozneje podaljšan odlog izgona iz države, zdajšnja administracija pa želi te ljudi kljub njihovemu večdesetletnemu bivanju v ZDA izgnati iz države.
Neposredna pogajanja med Donaldom Trumpom in vodjo demokratov v senatu Charlesom Schumerjem glede tega vprašanja so se končala brez preboja. Trump tako za blokado vlade krivi demokrate, Schumer pa nasprotno meni, da je kriv Trump, ki je zavrnil dva kompromisna predloga in ""ni pritisnil na svojo stranko v kongresu"", poroča BBC. Dejstvo je, da so imeli demokrati v pogajanjih za nadaljevanje začasnega financiranja vlade edini vzvod moči, da rešijo usodo t. i. sanjačev.
Trump: ""Demokrate bolj skrbijo prebežniki kot vojska""Trump se je na svoj način odzval na izid glasovanja. ""Demokrate veliko bolj skrbijo nezakoniti prebežniki kot naša velika vojska ali varnost na naši nevarni južni meji,"" je tvitnil zjutraj in dodal, da bi demokrati z lahkoto sprejeli dogovor, a so se namesto tega odločili za blokado. Po njegovem mnenju bi v letu 2018 potrebovali več republikancev za preboj skozi vso zmešnjavo. 
Republikanci namreč po poročanju BBC-ja zahtevajo financiranje za mejni nadzor, vključno z gradnjo zidu, več sredstev za vojsko in reforme na področju priseljevanja. Da bi omehčali demokrate, so v svoj program vključili tudi šestletno podaljšanje programa posebnega zdravstvena zavarovanja za otroke in družine z manjšimi dohodki, a demokrati zahtevajo podaljšanje programa za nedoločen čas.
Bela hiša: Demokrati so zgubeTrump je že pred izidom glasovanja na družbenem omrežju Twitter zapisal, da demokrati onemogočajo vlado, ker želijo zmanjšati uspeh njegove davčne reforme, tiskovna predstavnica Bele hiše pa jih je označila za ""obstrukcionistične zgube"". Iz Bele hiše še sporočajo, da so demokrati postavili politiko nad nacionalno varnost, nad vojaške družine in nad otroke.
Glede na izkušnje s preteklimi podobnimi blokadami vlade se bosta obe stranki nekaj časa verbalno obstreljevali, ob tem pa spremljali, kako se bo obračalo javno mnenje.
Velike škode za zdaj še ne bo, saj ob koncih tedna vladne službe ne delajo in se delo vlade tako rekoč začne šele v ponedeljek. Ključne vladne službe bodo sicer delovale naprej, pokojnine bodo prihajale, za veterane naj bi bilo poskrbljeno, za aktivne vojake tudi, zapori bodo obratovali, velik del vladnih uslužbencev pa bo delal brez plače v pričakovanju, da jim jo bo kongres zagotovil za nazaj kot vedno doslej.
Zadnja blokada pred petimi letiNazadnje je vlada doživela takšno ""zaprtje"" oktobra 2013, vendar pa so vsi zvezni uslužbenci po dveh tednih neplačanega prisilnega dopusta dobili ves denar nazaj. Vse nujne vladne službe so medtem delovale nemoteno.
Najslavnejša blokada ameriške vlade se je zgodila leta 1996 v času predsednikovanja Billa Clintona. Financiranje vlade so takrat prekinili republikanci in utrpeli nekaj malega politične škode, republikanci pa so z blokado vlade pogosto grozili v času Baracka Obame.
Težave z rednimi letnimi proračuniAmeriški kongres že leta ni sposoben potrditi rednega letnega proračuna in vlado ohranja pri življenju z začasnimi podaljški. Včasih za kakšen teden, drugič za mesec ali dlje.
Trump je moral odpovedati za konec tedna napovedano slavje ob obletnici inavguracije na Floridi. Bela hiša je sporočila, da je pot na Florido odpovedana, dokler se ne uredi vprašanje financiranja vlade. Trump je organiziral veliko prireditev za podpornike, ki so odšteli 100.000 dolarjev za udeležbo.
"
http://www.rtvslo.si/svet/london-bo-parizu-dal-50-milijonov-funtov-za-krepitev-varnosti-v-calaisu/443499,prebežniki,"
					18. januar 2018 ob 21:17
					London - MMC RTV SLO, STA","
A. P. J.
",London bo Parizu dal 50 milijonov funtov za krepitev varnosti v Calaisu,"Britanska premierka Theresa May je francoskemu predsedniku Emmanuelu Macronu ponudila 44,5 milijona funtov (50,5 milijona evrov) za okrepitev varnosti na severu Francije.
Sredstva bodo porabili za ograje, nadzorne kamere in infrardečo tehnologijo v Calaisu in drugih obmejnih točkah.  Mayeva in Macron sta na vojaški akademiji v Sandhurstu južno od Londona podpisala nov dogovor o upravljanju priseljenskega toka med državama, ki poteka prek Rokavskega preliva. V okviru dogovora bo Velika Britanija sprejela večje število prebežnikov, ki so obtičali v Calaisu in drugih obmejnih točkah, to pa bo veljalo predvsem za mladoletnike brez spremstva.
""Podpis novega dogovora bo okrepil upravljanje naše skupne meje,"" sta dejala voditelja.
Britanci nadzor izvajajo že na francoski straniMayeva je sicer ob prvem uradnem Macronovem obisku na Otoku dejala, da sta oba voditelja še naprej zavezana k sporazumu iz Le Touqueta iz leta 2003, ki določa mejni nadzor v Calaisu, od koder priseljenci odhajajo na Otok. Poudarila je, da je pomembno sodelovanje na gospodarskem, obrambnem in varnostnem področju. V Sandhurstu so se prvič sešle tudi britanske in francoske obveščevalne agencije, sodelujejo pa tudi britanski in francoski ministri.
Novi sporazum bo dopolnjeval sporazum iz Le Touqueta. V skladu z dogovorom Velika Britanija mejni nadzor izvaja že na francoski strani Rokavskega preliva. Kdor ne dobi dovoljenja za vstop na Otok, mora tako ostati v Franciji.
Kot so pred podpisom pojasnili v Elizejski palači, nov dogovor vključuje tudi posebna določila, v skladu s katerimi bodo prošnje za azil in druge zahteve obravnavane v nekaj dneh. Poleg tega sporazum predvideva ""okrepitev sodelovanja francoske in britanske policije pri upravljanju meje"".
Dodatna sredstva naj bi Velika Britanija namenila tudi za gospodarski razvoj območja Calaisa. Macron je že med torkovim obiskom v Calaisu pozval Veliko Britanijo, naj prispeva več denarja za urejanje razmer v tem francoskem obmorskem mestu.
"
http://www.rtvslo.si/svet/madzarska-nad-organizacije-ki-pomagajo-prebeznikom/443423,prebežniki,"
					18. januar 2018 ob 11:53
					Budimpešta - MMC RTV SLO, Televizija Slovenija","
K. S.
","Madžarska nad organizacije, ki pomagajo prebežnikom","Na Madžarskem spet pripravljajo ukrepe proti nezakonitim prebežnikom. Po osnutku novega zakona naj bi vlada obdavčila vse organizacije, ki iz tujine prejemajo sredstva za pomoč tem ljudem.
V bližini meje bi pridržali vsakogar, ki bi migrantom pomagal. Madžarska vlada namreč meni, da nezakonite migracije varnostno slabijo vso Evropo.
""Nezakonite migracije so varnostna grožnja vsej Evropi in lahko desetletja bistveno vplivajo na njeno prihodnost,"" je sporočilo madžarske vlade, ki je predstavila nekaj poudarkov zakonodajnega predloga, s katerim želi otežiti delo vseh, ki pomagajo prebežnikom.
Predlog zakona vsebuje obdavčitev vseh organizacij, ki iz tujine pridobivajo sredstva za pomoč nezakonitim prebežnikom. Te organizacije bi se morale registrirati, njihova dejavnost pa bi bila obdavčena po 25-odstotni stopnji.
""Varuhi evropske meje""Vlada Viktorja Orbana, ki se je v sporočilu za javnost označila za varuhinjo zunanje evropske meje, pripravlja še ukrep, s katerim bi lahko v osemkilometrskem pasu od meje pridržali vsakogar, ki kakor koli pomaga prebežnikom. V nekaterih primerih se ta ukrep lahko razširi na celotno madžarsko ozemlje.
Čeprav vlada v predstavitvi ni izrecno omenjala Georgea Sorosa, je jasno, da skuša s temi ukrepi zajeziti vpliv ameriškega milijarderja, ki s financiranjem projektov odprte družbe velja za velik trn v peti madžarskih konservativnih političnih struj.
Prebežnike tihotapili z letalomMedtem pa na Madžarskem odmeva tudi primer tihotapljenja prebežnikov v starem ukrajinskem propelerskem letalu iz 40. let prejšnjega stoletja. Madžarska policija je sprožila preiskavo, potem ko je v ponedeljek sredi noči na poljih nedaleč od Kallosemjena blizu ukrajinske meje pristalo v Kijevu registrirano lahko letalo AN-2.
Policist, ki takrat ni bil v službi, je slišal letalo, ko je preletelo njegovo hišo, in sprožil alarm. Oblasti na zasneženi njivi našle zapuščeno letalo, brez motorja ali posadke, s pomočjo policijskih psov in toplotnih kamer pa so kmalu prišli na sled osmim vietnamskim in trem afganistanskim prebežnikom. Vseh 11 so pridržali, osebe, ki stojijo za akcijo, pa še iščejo.
"
http://www.rtvslo.si/crna-kronika/med-prevozom-nezakonitih-prebeznikov-povzrocil-nesreco/443369,prebežniki,"
					17. januar 2018 ob 18:38
					Ljutomer - MMC RTV SLO, STA","
Al. Ma.
",Med prevozom nezakonitih prebežnikov povzročil nesrečo,"Policisti so v okolici Ljutomera zasledovali kombinirano vozilo, ki je nezakonito vstopilo v državo. Zaradi neprilagojene hitrosti je voznik zapeljal z vozišča.
Voznik kombiniranega vozila avstrijskih registrskih tablic ni upošteval znakov policistov, ki so ga ustavljali, ampak je hitro zapeljal proti Ljutomeru. Zunaj naselja Veščica je zaradi neprilagojene hitrosti zapeljal z vozišča in trčil v dva prometna znaka, nato pa v grmovje, kjer je obstal. Voznik je zatem stekel iz vozila in skočil v reko Ščavnico. Policisti so ga prijeli ob reki.
V vozilu je bilo poleg 29-letnega državljana Ukrajine, ki je vozil, še 19 tujcev, in sicer 17 državljanov Pakistana in dva državljana Nepala, ki niso izpolnjevali pogojev za vstop v Slovenijo. V prometni nesreči je bilo osem tujcev lažje poškodovanih.
Pred dogodkom so na Razkrižju prijeli tudi 38-letnega državljana Turčije v vozilu avstrijskih registrskih številk, ki je imel dovoljenje za prebivanje v Avstriji.
Tako državljanu Ukrajine kot Turčije so odvzeli prostost zaradi utemeljenih razlogov suma, da sta v sostorilstvu izvedla kaznivo dejanje prepovedanega prehajanja meje ali ozemlja države. Oba bodo privedli pred preiskovalnega sodnika Okrožnega sodišča v Murski Soboti.
Tujci so v policijskem postopku zaprosili za mednarodno zaščito in jih bodo prepeljali v Azilni dom v Ljubljano.
"
http://www.rtvslo.si/svet/merklova-in-kurz-optimisticno-v-sodelovanje-med-drzavama/443362,prebežniki,"
					17. januar 2018 ob 18:04,zadnji poseg: 17. januar 2018 ob 18:11
					Berlin - MMC RTV SLO, STA","
J. R.
",Merklova in Kurz optimistično v sodelovanje med državama,"Nemška kanclerka Angela Merkel in avstrijski kancler Sebastian Kurz sta na srečanju v Berlinu ugotovila, da imata podobno stališče do večine evropskih vprašanj, ne strinjata pa se glede solidarnosti držav članic pri priseljevanju v EU.
Novi avstrijski kancler je mesec dni po oblikovanju vlade prvič obiskal Berlin. Zavzel se je za okrepljeno sodelovanje med državama, ""saj nista le sosedi, temveč partnerici"". Merklova je po srečanju dejala, da bo novo avstrijsko vlado ocenila po njenih dejanjih, za zdaj pa vidi dobro osnovo za sodelovanje.
Kurz, ki je bil v preteklosti večkrat kritičen do migracijske politike Merklove, je poudaril, da bi državi morali skupaj sodelovati pri vzpostavljanju ""močnejših meja"", da bi zmanjšali vpliv nezakonitih migracij, poroča Politico. ""Prepričan sem, da je rešitev begunskega vprašanja v urejeni zaščiti zunanjih meja in okrepljeni pomoči na mestu,"" je dejal.
Glede varovanja zunanjih meja se je s kanclerjem strinjala tudi Merklova, a je kot ključno rešitev begunske problematike navedla razvojno pomoč državam, od koder prihajajo prebežniki, in sklepanje dogovorov z njimi.
Kurz: Avstrija kot most med EU-jem in višegrajsko četvericoSe pa kanclerja ne strinjata glede solidarnosti članic EU-ja pri priseljevanju v Evropsko unijo. Merklova je poudarila pomen solidarnosti članic, Kurz pa je dejal, da je debata o kvotah preobširna in da se Avstriji ne more očitati, da ni solidarna. Pripomnil je, da je Avstrija tudi geografski most in posrednik med EU-jem in višegrajsko četverico, ki večinoma zavrača begunske kvote.
Merklova in Kurz sta spregovorila tudi o Zahodnem Balkanu in se strinjala, da morajo države te regije nadaljevati pot proti Evropski uniji. Kurz je pripomnil, da mora EU še naprej širiti svoj vpliv na Zahodnem Balkanu, saj se bodo drugače tam razširili drugi vplivi, po pisanju avstrijske tiskovne agencije APA naj bi imel v mislih Rusijo, Savdsko Arabijo in Turčijo.
"
http://www.rtvslo.si/svet/macron-francija-ne-bo-dovolila-nove-dzungle-v-calaisu/443307,prebežniki,"
					17. januar 2018 ob 08:24
					Calais - MMC RTV SLO, STA","
T. J.
",Macron: Francija ne bo dovolila nove Džungle v Calaisu,"Francoski predsednik Emmanuel Macron je ob obisku Calaisa dejal, da ne bodo dovolili, da se znova vzpostavi Džungla, hkrati pa je pozval Veliko Britanijo, naj prispeva več denarja za urejanje razmer. 
V tem obmorskem mestu na severu Francije poteka nezakonito tihotapljenje prebežnikov v Veliko Britanijo. Begunsko taborišče v Calaisu, imenovano Džungla, so zaprli in izpraznili decembra 2016. V njem je bilo 8.000 prebežnikov, zdaj pa jih je tam po podatkih francoskih oblasti še med 350 in 500, večinoma iz Etiopije, Eritreje in Afganistana. Pred izpraznitvijo je bila Džungla francoski simbol evropske prebežniške krize.
Ob prvem uradnem obisku Calaisa se je Macron srečal s prebežniki in tistimi, ki skrbijo zanje. Hkrati se je sestal tudi z lokalnimi oblastmi in prebivalci, ki so pozvali Pariz k večjemu ukrepanju, da bi preprečili nastajanje novega velikega begunskega taborišča, piše BBC. Francija je ena glavnih destinacij prebežnikov v Evropi, saj je lani prejela rekordnih 100.000 prošenj za azil.  
""V nobenem primeru ne bomo dovolili še ene Džungle,"" je dejal Macron in dodal, da ne bodo dopustili nezakonitih zasedb javnih prostorov. Naslednji mesec naj bi francoski predsednik predstavil novo migracijsko politiko, ki bo vključevala pospešitev postopkov prijave prosilcev za azil in hitrejšo odstranitev tistih, katerih prošnje ne bodo sprejete. Človekoljubne organizacije in številni drugi so obtožili vlado zaradi ostrih ukrepov proti priseljevanju.
Poziv Londonu, naj prispeva več denarjaMacron se bo v četrtek sestal z britansko premierko Thereso May. Pariz želi ustrezno spremeniti sporazum iz Le Touqueta, ki določa mejni nadzor v pristanišču. Velika Britanija v skladu s sporazumom mejni nadzor izvaja že na francoski strani Rokavskega preliva. Kdor ne dobi dovoljenja za vstop na Otok, mora tako ostati v Franciji.
V Calaisu je zatrdil, da bo z Mayevo govoril o mladoletnih prebežnikih brez spremstva, sodelovanju obeh policij in ""vzpostavitvi sklada za projekte, pomembne za regijo"". Veliko Britanijo je pozval tudi, naj prispeva več denarja za reševanje prebežniške krize v regiji. ""Četrtina britanske trgovine poteka prek Rokavskega preliva,"" je poudaril. Kot poročajo britanski mediji, je uradni London pripravljen prisluhniti francoskim argumentom.
Precej bolj kritičen je bil francoski predsednik do evropske azilne politike, ki jo je označil za ""pomanjkljivo in nedosledno"": ""Danes veljavna dublinska ureditev je polna nedoslednosti."" V skladu s to ureditvijo mora prošnjo za azil obravnavati prva država, v katero pride prosilec. ""Treba je organizirati evropsko politiko, ki bo bolj solidarna navzven in navznoter. Treba je torej nameniti več denarja za nadzor meja in več koherentnosti pri politiki zunaj naših meja,"" je dodal.
"
http://www.rtvslo.si/svet/v-nemcijo-lani-prispelo-skoraj-100-000-manj-prosilcev-za-azil-kot-leta-2016/443262,prebežniki,"
					16. januar 2018 ob 15:50
					Berlin - MMC RTV SLO, STA","
B. V.
",V Nemčijo lani prispelo skoraj 100.000 manj prosilcev za azil kot leta 2016,"Nemški zvezni urad za migracije in begunce (Bamf) je lani registriral 186.644 novih prosilcev za azil, kar je skoraj 100.000 manj kot leta 2016. Največ jih je prišlo iz Sirije.
Po začetku množičnega prihoda prebežnikov leta 2015, ko je nemška kanclerka Angela Merkel odprla meje za begunce, so v Nemčiji registrirali rekordno število prosilcev za azil. Leta 2015 so jih tako registrirali kar 890.000. V zadnjih letih je to število začelo upadati, deloma zaradi nove regulacije in seznama t. i. varnih držav izvora.
Lani je največ beguncev, tako kot že leto prej, prišlo iz Sirije, skoraj 50.000, sledili so Iračani, Afganistanci in Eritrejci.
""Bamf se ne spopada več s posledicami krize,"" je na novinarski konferenci dejal nemški notranji minister Thomas de Maiziere. Po njegovih besedah se lahko urad zdaj osredotoči na prihodnje naloge in izzive, med katerimi je po njegovem mnenju največji integracija.
Deportirali 26.000 ljudiDe Maiziere je še povedal, da so lani deportirali 26.000 ljudi, kar je 2.000 manj kot leta 2016. Kot razlog je navedel, da so večinoma že končali relativno nezahtevno deportacijo v države Balkana, ki jih ima Nemčija za varne države. Med 26.000 deportiranimi ljudmi jih je bilo 60 takih, ki naj bi predstavljali grožnjo družbi.
Urad za migracije je lani odločil o več kot 600.000 prošnjah za azil, odprtih pa je še skoraj 70.000 prošenj. Tudi to je uspeh za urad, saj so imeli decembra 2016 še več kot 400.000 odprtih prošenj za azil, piše nemški časopis Welt.
"
http://www.rtvslo.si/svet/obvezen-obisk-prizorisc-holokavsta-za-begunce-in-prebeznike/442700,prebežniki,"
					10. januar 2018 ob 19:43
					Berlin - MMC RTV SLO, Reuters","
G. V.
",Obvezen obisk prizorišč holokavsta za begunce in prebežnike?,"Nemški judovski svet podpira predlog, po katerem bi morali v okviru boja proti antisemitizmu novi priseljenci v Nemčiji obvezno obiskati katerega od nekdanjih koncentracijskih taborišč.
Josef Schuster, ki vodi Osrednji judovski svet, je podprl predlog poslanke palestinskega rodu v berlinskem senatu Sawsan Chebli, ki je v nedeljo za vse pribežnike in begunce predlagala obiske nekdanjih prizorišč množičnih usmrtitev pod nacističnim režimom.
""Za vsakega, ki živi v tej državi, bi bil smiseln obvezen obisk spominskega parka v nekdanjem koncentracijskem taborišču vsaj enkrat v življenju,"" je za Bild am Sonntag dejala Cheblijeva. Po njenem predlogu bi morali take obiske, ki so že zdaj obvezni za šolarje, razširiti tudi na nove pribežnike in begunce kot del njihove integracije.
Schuster je prepričan, da bi v ljudeh, ki so bili prisiljeni pobegniti iz svojih domovin in so pribežali v Nemčijo, taki obiski pomagali razviti sočutje.
Trenutno je pri integracijskih tečajih v Nemčiji poudarek na učenju nemškega jezika in spoznavanju nemške zgodovine, kulture in zakonov.
V zadnjih dveh letih je Nemčija sprejela več kot milijon prebežnikov in beguncev, ki so pred vojnami ali pomanjkanjem pribežali iz držav Bližnjega vzhoda in Afrike.
Naraščanje primerov antisemitizmaAntisemitizem je občutljiva tema v državi tudi več kot 70 let po koncu nacističnega režima, med katerim je bilo ubitih šest milijonov Judov.
Po koncu druge svetovne vojne se je Nemčija znebila slabega slovesa in se uveljavila kot ena najbolj strpnih držav do Judov. Danes judovska skupnost tam šteje okoli 200.000 ljudi.
Policijska statistika pa pa kaže na porast antisemitizma, saj je bilo v prvih osmih mesecih lanskega leta prijavljenih za štiri odstotke več primerov kot v istem obdobju leta 2016.
Vlada v Berlinu je kot sramotno označila zažig izraelske zastave prejšnji mesec med protesti proti ameriškemu predsedniku Donaldu Trumpu zaradi priznanja Jeruzalema za izraelsko prestolnico.
"
http://www.rtvslo.si/zabava/zanimivosti/cirkus-se-vedno-zelo-priljubljena-umetnost-naklonjen-tudi-papez/442691,prebežniki,"
					10. januar 2018 ob 18:22
					Budimpešta - MMC RTV SLO, Reuters","
P. B.
",Cirkus še vedno zelo priljubljena umetnost; naklonjen tudi papež,"Kot pravi sin Charlieja Chaplina Eugene, festival cirkusov v Budimpešti dokazuje, da je občinstvo še vedno očarano nad čustvi, ki jih prinesejo nastopi v živo. Pri srcu pa so tudi papežu Frančišku, saj ravno te dni za skupino ljudi organizira brezplačen ogled predstave.
Na Madžarskem te dni poteka že 12. festival cirkusov, kjer sodelujejo umetniki z vsega sveta, občinstvo pa lahko opazuje vse od žongliranja pa do iluzionistov in akrobatov v zraku. Letošnji festival je posvečen 250. obletnici cirkusa, kot ga poznamo danes oziroma modernega cirkusa, katerega začetnik je bil leta 1768 Philip Astley v Londonu.
Edinstvena izkušnja za občinstvo""Cirkus ima velik pomen kot predstava. Všeč je bil tudi mojemu očetu in zdi se mi, da kot nastopajoči moraš imeti določena čustva ... Če se to tvoje čustvo izrazi tudi navzven, občinstvo to čuti,"" je Eugene Chaplin še pojasnil za Reuters. Njegov oče Charlie Chaplin je bil eden največjih hollywoodskih zvezdnikov nemega filma, Eugene pa je eden izmed njegovih enajstih otrok. V eni izmed otvoritvenih točk je mlad madžarski umetnik Kevin Richter občinstvu pokazal točko na konjih, v kateri je v cirkuški šotor pripeljal več kot 20 konjev. ""Občinstvu je všeč, da ne gledajo filma oziroma nekega prirejenega posnetka ali digitalnega filma. Tukaj akrobati dejansko tvegajo svoja življenja, kar ponuja edinstveno izkušnjo,"" je pojasnil njegov oče Florian, ki je leta 2008 v Monte Carlu tudi sam osvojil nagrado za točko na konju. Sicer pa se v zadnjem času pojavlja tudi vedno več nasprotnikov te umetnosti - leta 2016 so denimo v Padovi oblasti cirkusu izdale 8-mesečno prepoved, saj so številne organizacije za zaščito živali poudarile, da z živalmi niso lepo ravnali. Menedžer cirkusa Salvatore Mendola je to že takrat zanikal, zdaj pa je pojasnil, da s svojimi živalmi ravnajo zelo korektno. ""Pred vsakim nastopom moramo pridobiti dovoljenje mesta, prej kot je to izdano, pa vsako žival pregleda veterinar.""
Papež podaril obisk cirkusaPapež Frančišek pa je v svoji zadnji prijazni gesti Rimljanom, ki so manj premožni, brezdomci, zaporniki ali prebežniki, podaril dan v cirkusu. Skupno naj bi pri dogodku, ki bo potekal v četrtek, sodelovalo približno 2.100 ljudi. Če spomnimo, so v preteklosti na papeževo pobudo v bližini Vatikana postavili prhe za brezdomce, ponudil jim je zaseben ogled Sikstinske kapele, novembra lani pa jih je približno 7.000 sprejel na gurmanski obrok v Vatikanu.
"
http://www.rtvslo.si/svet/v-sredozemlju-prva-hujsa-nesreca-colna-s-prebezniki-letos/442347,prebežniki,"
					6. januar 2018 ob 19:54
					Rim - MMC RTV SLO, STA","
K. S.
",V Sredozemlju prva hujša nesreča čolna s prebežniki letos,"Ob obali Libije je potonil čoln, na katerem je bilo morda kar 150 prebežnikov. Umrlo naj bi najmanj 25 ljudi, točna številka še ni znana.
Prenapolnjen gumijast čoln je potonil severno od Tripolisa.
Na prizorišču tragedije je italijanska mornarica, ki je sporočila, da so do zdaj našli osem trupel, 85 ljudi pa jim je uspelo rešiti. Španska humanitarna organizacija Proactiva Open Arms je medtem na Twitterju zapisala, da na desetine pogrešanih nikoli ne bodo našli in ""bodo umrli brez pogreba"".
Šlo naj bi za prvo tovrstno nesrečo letos, čeprav humanitarne organizacije opozarjajo, da je čolnov, polnih obupanih ljudi, ki skušajo čez morje doseči Evropo, ogromno in da lahko številni tudi potonejo, ne da bi za to sploh vedeli.
Lani umrlo najmanj 3.116 ljudiTokrat se je alarm sprožil, ko je v mednarodnih vodah, okoli 40 milj od obale Libije, na pol potopljen čoln opazilo eno izmed nadzornih letal, ki sodelujejo v operaciji EU-ja Sophia.
Lani je pri prečkanju Sredozemskega morja med Severno Afriko in Evropo po podatkih Zdravnikov brez meja umrlo najmanj 3.116 ljudi. Vseh ljudi, ki so se podali na to nevarno pot, je bilo okoli 119.000, kar je za tretjino manj kot v letu predtem.
V prvih šestih dneh letošnjega leta so na varno v Italijo prepeljali več kot 400 prebežnikov, lani v enakem obdobju 729.
"
http://www.rtvslo.si/svet/nemski-zdravniki-so-se-uprli-obveznim-pregledom-za-dolocitev-starosti-prebeznikov/441957,prebežniki,"
					2. januar 2018 ob 13:17
					Berlin - MMC RTV SLO","
A. P. J.
",Nemški zdravniki so se uprli obveznim pregledom za določitev starosti prebežnikov,"Nemški zdravniki so kot neetičen in nezanesljiv označili predlog nekaterih politikov, da bi morali vsi mladi prebežniki ob prihodu v državo obvezno opraviti zdravniški pregled, s katerim bi preverili njihovo starost.
Nemška zdravniška zbornica je v izjavi za javnost zapisala, da bi bila uvedba obveznih pregledov za določitev starosti prebežnikov ""vdor v telesno nedotakljivost posameznika"". ""Zbornica ima velike zadržke do tega ukrepa. Če bi morali takšne teste opraviti vsi prebežniki, bi šlo za poseg v zaščito ljudi,"" je dejal predsednik zbornice Frank Ulrich Montgomery in poleg tega opozoril, da tovrstni testi niti niso povsem natančni.
Takšni pregledi so v Nemčiji za zdaj prostovoljni. Zanje lahko zaprosijo sami prebežniki, ki želijo dokazati svojo starost, predlagajo pa ga lahko tudi državne institucije. Rentgenski pregled za določitev starosti je obvezen le v primeru kriminalnih dejanj. Gre za postopek, imenovan rentgenska artroskopija, s katerim zdravniki določijo starost človeka na podlagi njegovega telesnega videza, zob, kosti v dlaneh ali ključnici, piše Deutsche Welle.
Mnogi mladi prebežniki, ki v Nemčiji iščejo zatočišče, pridejo v državo brez staršev, ali jim bo država ponudila streho nad glavo in denarno pomoč, pa je velikokrat odvisno prav od tega, ali so še mladoletni ali so že presegli starost 18 let. Mladi prebežniki, ki še niso dopolnili 18 let, so tako premeščeni v ustanove za mladoletne brez spremstva, dodelijo jim skrbnika, poleg tega dobijo finančno in drugačno podporo, lahko obiskujejo šolo, sčasoma pa lahko dobijo tudi pravico, da se jim v Nemčiji pridružijo tudi starši. Nasprotno mnoge polnoletne v primeru, da jim ne odobrijo prošnje za azil, čaka izgon.
Lani je število prebežnikov, ki so prišli v Nemčijo, sicer močno padlo - prišlo jih je 111.000, leta 2016 pa skoraj 750.000, povečalo pa se je prav število otrok in mladostnikov brez staršev.
Razvpiti primer iz KandlaPozivi k obveznemu pregledu za določitev starosti so se okrepili po nedavnem napadu z nožem na 15-letno dekle v mestu Kandel, za katerega je obtožen 15-letni prebežnik iz Afganistana, ki je bil dekletov prijatelj. Domnevno jo je zabodel, ker je prekinila njuno zvezo. Dekle je umrlo, dva dni po dogodku pa je njen oče dejal: ""Nikakor ne verjamem, da je napadalec star komaj 15 let. Upam, da bodo v sodnem postopku ugotovili njegovo pravo starost.""
Na sodišču v Freiburgu sicer že poteka podoben primer - sojenje iranskemu prosilcu za azil, ki naj bi oktobra lani posilil in nato umoril 19-letno študentko. Ob aretaciji je trdil, da je star 16 let, njegov oče pa je sodišču dejal, da ima 33 let.
""Pretvarjajo se, da so najstniki""Že pred tem je bavarski notranji minister Joachim Herrmann iz Krščansko socialne unije (CSU), sestrske stranke Krščansko demokratske unije (CDU) dolgoletne kanclerke Angele Merkel, zahteval ""ostra pravila glede starostnih pregledov za vse prebežnike, za katere ni že takoj jasno, da so otroci"". ""Mnogo prebežnikov se namreč pretvarja, da so najstniki,"" je dodal. Z njim se je strinjal tudi podpredsednik CDU-ja Thomas Strobl, ki se je zavzel za to, da zdravniki ugotovijo starost vseh prosilcev za azil.
Skrajno desna stranka Alternativa za Nemčijo (AfD) takšne zdravniške preglede zahteva že nekaj časa. Pri tem kot vzor navajajo avstrijski model, kjer je bila obvezna določitev starosti z zdravniškim pregledom uvedena pred osmimi leti, dodaja Deutsche Welle.
"
http://www.rtvslo.si/svet/21-letni-iracan-se-je-pet-ur-vozil-pod-avtobusom/441628,prebežniki,"
					28. december 2017 ob 10:35,zadnji poseg: 28. december 2017 ob 16:33
					Zagreb - MMC RTV SLO","
B. V., K. S.
",21-letni Iračan se je pet ur vozil pod avtobusom,"Po Balkanu se je razširila novica, da se je pod hrvaškim avtobusom na poti iz Beograda pet ur vozil 12-letni deček, a šlo je za 21-letnega Iračana. Slepega potnika bo Hrvaška vrnila v Srbijo.
Hrvaška policija je demantirala, da je šlo za otroka, in sporočila, da gre za tujega državljana brez dokumentov. Kot so sporočili, gre za 21-letnega prebežnika, ki jo po rodu Iračan.
Fant je potoval pod avtobusom hrvaškega prevoznika Čazmatrans, odkrili pa so ga blizu Ivanić Grada, okoli 40 kilometrov od Zagreba. V omenjenem podjetju so sporočili, da je fant v Beogradu zlezel pod avtobus in se z obema rokama in nogama prijel za os, ki združuje zadnji dve kolesi.
""Tako se je držal neverjetnih pet ur,"" je dejal Dražen Pavlović iz Čazmatransa. Ne gre za prvi primer, je dodal. Podobnega so nedavno zaznali na liniji med Podgorico in Dubrovnikom.
Odkrili so ga po hrupuEden od potnikov na avtobusu je dejal, da so prebežnika odkrili po hrupu pod avtobusom. ""Nekje pred Ivanić Gradom smo slišali močno razbijanje pod avtobusom. Najprej nekoliko šibkejši, potem pa vse glasnejši zvok. Takoj ko se je avtobus ustavil, je mali ves umazan zlezel izpod avtobusa pri kolesih. Opotekal se je, bil je vidno v šoku,"" je dejal Anđelko Nežić.
Ker je bil prebežnik suh in nižje postave, so potniki ocenili, da gre za 12-letnega fanta, ter mu kupili vodo in hrano, nato pa ga je odpeljala hrvaška policija.
Policija je še sporočila, da je bila slepemu potniku nudena zdravniška pomoč in da ni dobil nikakršnih poškodb. Policija še preverja okoliščine, v katerih je Iračan prišel na Hrvaško, so pa kasneje sporočili, da je Iračan trenutno v tranzitnem centru v Tovarniku ob meji s Srbijo. Kot so dodali, so sprožili postopek njegove vrnitve v Srbijo v skladu s sporazumom med Zagrebom in Beogradom.
Po zaprtju balkanske begunske poti na začetku lanskega leta so v Srbiji obtičali številni prebežniki. Po najnovejših podatkih jih je tam še okoli 4.500, ki želijo nadaljevati pot na zahod in sever Evrope.
"
http://www.rtvslo.si/svet/foto-odsev-leta-2017-svet-ujet-v-100-fotografij/439646,prebežniki,"
					28. december 2017 ob 06:47
					Ljubljana - MMC RTV SLO","
A. P. J., foto: Reuters in EPA
","Foto: Odsev leta 2017 - svet, ujet v 100 fotografij","Prebežniške usode, porušena mesta in rožljanje z orožjem, naravne nesreče, politična pregovarjanja, vmes pa tudi kakšen svetel žarek ali zgodba, v kateri je bilo zmagovalcev več.
Leto 2017 se izteka. Bilo je ... kakšno? Vsak Zemljan bi ga verjetno označil s svojo besedo, odvisno, kje se je rodil in kakšno družbene, gospodarske, politične in osebne razmere ga obkrožajo.
Američani so dobili novega predsednika, ki se je kmalu začel zapletati v besedne dvoboje s severnokorejskim voditeljem, Tajci so izgubili kralja, v Zimbabveju so zrušili dolgoletnega predsednika. Karibske otoke in ZDA so jeseni drug za drugim klestili orkani in tropske nevihte, Kitajci in Mehičani so vili roke zaradi potresov, v Evropi so poleti divjali požari.
Prebežniki iz Afrike in Azije so skušali životarjenje doma zamenjati za novo upanje v Evropi, nekaterim muslimanom so ZDA zaprle vrata v državo, iz Mjanmara so prihajale žalostne podobe preganjane muslimanske manjšine. V Iraku in Siriji je še naprej pokalo, tudi v Evropi je bilo nekaj terorističnih napadov, Američani pa so po vsakem strelskem pohodu znova in znova razpravljali o prepovedi ali vsaj omejitvi dostopa do orožja.
Zamenjalo se je nekaj vlad in predsednikov, Evropa, kot kaže, ne bo dobila nove države Katalonije, Velika Britanija pa mukoma zapušča Evropsko unijo.
V spodnji galeriji smo zbrali sto fotografij - takšne, ki predstavljajo najpomembnejše dogodke leta po svetu, in takšne, ki so tako odlično ujele neki trenutek v času, da povedo več kot besede.
"
http://www.rtvslo.si/svet/srbska-policija-v-sidu-odstranila-prebeznike/441547,prebežniki,"
					27. december 2017 ob 12:39
					Šid - MMC RTV SLO, STA","
K. S.
",Srbska policija v Šidu odstranila prebežnike,"Srbski policisti so odstranili okoli 150 prebežnikov, ki so v Šidu na meji med Srbijo in Hrvaško protestirali od ponedeljka zvečer.
Pri tem ni bilo incidentov ali nasilja. Prebežnike je policija z avtobusi odpeljala neznano kam, a najverjetneje v enega od bližnjih sprejemnih centrov, je sporočila organizacija No name kitchen.
Večinoma je šlo za družine z majhnimi otroki, med katerimi številne že dve leti živijo v srbskih begunskih centrih.
Po zaprtju balkanske migrantske poti na začetku lanskega leta so v Srbiji obtičali številni prebežniki. Po najnovejših podatkih jih je tam še okoli 4.500, na začetku leta pa jih je bilo skoraj dvakrat toliko.
Hrvaška in Madžarska kršita pravila?Srbsko združenje za pomoč prebežnikom je medtem sporočilo, da Hrvaška in Madžarska v Srbijo vsak dan nezakonito vrneta več deset prebežnikov ter s tem kršita tako dvostranske sporazume kot mednarodne pogodbe in evropska pravila.
Kot je dejal direktor srbskega centra za zaščito in pomoč prosilcem za azil Radoš Đurović, iz Hrvaške v Srbijo vrnejo vsak dan najmanj 30 ljudi, iz Madžarske pa prebežnike dobesedno porivajo nazaj v Srbijo skozi ograje pri mejnih prehodih Kelebija in Horgoš.
Po podatkih centra so letos iz Hrvaške v Srbijo nezakonito deportirali več kot 500, iz Madžarske pa več kot tisoč prebežnikov iz Afganistana, Pakistana, Iraka in Sirije.
"
http://www.rtvslo.si/svet/protest-prebeznikov-na-meji-med-srbijo-in-hrvasko/441506,prebežniki,"
					26. december 2017 ob 19:12
					Beograd - MMC RTV SLO, STA","
T. J.
",Protest prebežnikov na meji med Srbijo in Hrvaško,"Od ponedeljka zvečer v Šidu ob srbski meji s Hrvaško protestira okoli 150 prebežnikov. Gre večinoma za družine z majhnimi otroki, med katerimi številne že dve leti živijo v srbskih begunskih centrih. 
Kot poročajo tuje tiskovne agencije, protest za zdaj poteka mirno. Protestniki zahtevajo odprtje meje in med drugim nosijo transparente z napisi: ""Mi obstajamo."" Zaradi protesta so na hrvaški strani meje v Tovarniku okrepili prisotnost policije. Večernji list piše, da razmere ob meji spremlja več deset hrvaških policistov, pa tudi policijski helikopter.
Večernji list še dodaja, da ni informacij, da bi prebežniki skušali prečkati mejo, naj bi pa nekateri postavili šotore. Po zaprtju balkanske begunske poti na začetku lanskega leta so v Srbiji obtičali številni prebežniki. Po najnovejših podatkih jih je tam še okoli 4.500, na začetku leta pa jih je bilo skoraj dvakrat toliko.
Madžarska in Hrvaška vračata prebežnikeSrbsko združenje za pomoč prebežnikom je medtem sporočilo, da Hrvaška in Madžarska v Srbijo vsak dan nezakonito vrneta več deset prebežnikov ter s tem kršita tako dvostranske sporazume kot mednarodne pogodbe in evropska pravila. Kot je dejal direktor Centra za zaščito in pomoč prosilcem za azil Radoš Đurović, iz Hrvaške v Srbijo vrnejo vsak dan najmanj 30 ljudi, iz Madžarske pa prebežnike dobesedno porivajo nazaj v Srbijo skozi ograje pri mejnih prehodih Kelebija in Horgoš.
Po podatkih centra, ki jih povzema hrvaška tiskovna agencija Hina, so letos iz Hrvaške v Srbijo nezakonito deportirali več kot 500, iz Madžarske pa več kot tisoč prebežnikov iz Afganistana, Pakistana, Iraka in Sirije.
"
http://www.rtvslo.si/svet/kurz-meni-da-je-prerazporeditev-beguncev-med-clanicami-eu-ja-napacna-pot/441381,prebežniki,"
					24. december 2017 ob 12:26
					Dunaj - MMC RTV SLO, STA","
B. V.
","Kurz meni, da je prerazporeditev beguncev med članicami EU-ja napačna pot","Prerazporeditev beguncev med članicami EU-ja v skladu z obveznimi kvotami, ki jim več držav ostro nasprotuje, je po mnenju novega avstrijskega kanclerja Sebastiana Kurza napačna pot in vodi le v še večji razkol EU-ja.
""Države prisiliti v sprejem beguncev, to Evrope ne bo popeljalo naprej. Če bomo nadaljevali po tej poti, bomo le še bolj razklali Evropsko unijo. Države članice bi se morale same odločati, ali in koliko ljudi bodo sprejele,"" je v pogovoru za nemški časopis Bild am Sonntag dejal Kurz.
Celotna razprava o begunskih kvotah je po njegovem mnenju v veliki meri nesmiselna. ""Kajti prebežniki, ki se podajo na pot proti Evropi, ne želijo v Bolgarijo ali na Madžarsko. Želijo predvsem v Nemčijo, Avstrijo in na Švedsko,"" je dejal Kurz.
Avstrijski kancler je še dejal, da je treba prebežnikom pomagati predvsem v državah izvora ali, če to res ni mogoče, v sosednjih državah. Če tudi to ni mogoče, pa vsaj na njihovih celinah. EU bi moral pri tem nuditi pomoč in podporo, morda celo prevzeti organizacijo in po potrebi vojaško zaščititi ljudi, pravi Kurz.
Kurz lani: Prebežnike zadrževati na otokih zunaj EvropeSpomnimo, kot zunanji minister je Kurz junija lani dejal, da bi morali prosilce za azil v članicah EU-ja zadržati na otokih in da jim neposrednega dostopa do Evrope ne bi smeli dovoliti.
Takrat je Kurz menil, da bi morala Evropska unija slediti primeru Avstralije, ki od leta 2013 izvaja po mnenju številnih sporno azilno politiko, v okviru katere vojaške ladje prestrežejo plovila s prebežniki in jih napotijo v drugo smer, še preden dosežejo celino.
Pošiljali so jih bodisi nazaj na njihovo izhodiščno točko, ki je običajno Indonezija, bodisi v centre za priseljence na tihomorskih otokih Papua Nova Gvineja in Nauru. Prosilci za azil se ne smejo naseliti v Avstraliji, niti če se izkaže, da gre za vojne prebežnike.
Kurz je tudi zagovarjal stališče, da bi morali tisti, ki v Evropo pridejo nezakonito, izgubiti pravico do prošnje za azil.
""Na vzhodno Evropo se gleda zviška""Kancler ob tem zahodne članice Unije poziva, naj pokažejo več spoštovanja do držav na vzhodu Evrope. Meni, da ""se v srednji in zahodni Evropi še vedno vse prepogosto zviška gleda na mlajše države članice na vzhodu"", to pa v teh razumljivo vzbuja negativna čustva. Prav v Avstriji in Nemčiji bi bilo treba ljudi bolje ozavestiti, da so vse članice EU-ja enakovredne in enakopravne, je dejal.
Kljub temu je Kurz podprl postopek Evropske komisije proti Poljski, saj da ""sta pravna država in demokracija temelj Evrope, o katerem se ni mogoče pogajati"".
"
http://www.rtvslo.si/svet/prvi-prebezniki-po-humanitarnem-koridorju-iz-libije-prileteli-v-italijo/441351,prebežniki,"
					23. december 2017 ob 19:45,zadnji poseg: 23. december 2017 ob 19:53
					Rim - MMC RTV SLO, STA, Reuters","
J. R.
","Prvi prebežniki po ""humanitarnem koridorju"" iz Libije prileteli v Italijo","Po ""humanitarnem koridorju"" je iz libijskih centrov za pridržanje v Italijo prispela skupina 162 prebežnikov iz Eritreje, Etiopije, Somalije in Jemna, je sporočil Visoki komisariat Združenih narodov za begunce (UNHCR).
Prebežniki so po več mesecih trpljenja v Libiji v Rim prispeli z dvema vojaškima letaloma. Med njimi je 110 žensk in otrok, tudi tri tedne star dojenček, ki se je rodil v taborišču, poroča nemška tiskovna agencija DPA. Večino prebežnikov bo v času obravnave prošnje za azil v zatočiščih po državi gostila italijanska Rimskokatoliška cerkev, je sporočila humanitarna organizacija Karitas.
""Humanitarni koridor bi moral biti Italijanom v ponos,"" je ob prvi premestitvi povedal italijanski notranji minister Marco Minniti in dodal, da je to šele začetek, saj bodo s preseljevanjem po koridorju poskušali nadaljevati. UNHCR predvideva, da je v libijskih vladnih centrih za pridržanje nameščenih okoli 18.000 ljudi, 10.000 pa jih nameravajo premestiti v prihajajočem letu. Afriška unija medtem opozarja, da je dejansko število prebežnikov v Libiji okoli 700.000, UNHCR pa je 44.000 izmed njih popisal kot begunce in prosilce za azil.
Libija je še vedno glavna odhodna točka za številne prebežnike, ki se skušajo prebiti v Italijo in s tem v Evropo. Sredozemsko morje skušajo prečkati v najrazličnejših plovilih. Na pot pa čakajo v zelo slabih razmerah v Libiji, kjer sicer že vse od padca režima Moamerja Gadafija leta 2011 vlada kaos. Da bi  položaj v Libiji vendarle izboljšali, je Italija začela projekt neposrednega humanitarnega koridorja, v okviru katerega rešujejo tiste, ki si po mednarodnem pravu zaslužijo mednarodno zaščito.
Poleti je Italija z Libijo dosegla dogovor, da se vse ljudi, ki jih prestrežejo v libijskih teritorialnih vodah, vrne nazaj v Libijo. Italija v zameno pomaga libijski obalni straži z opremo in usposabljanjem. Ukrep je krepko zmanjšal število prebežnikov, ki dosežejo Italijo.
Nehumane razmere v LibijiPo drugi strani je to še poslabšalo humanitarni položaj v Libiji, kjer se je zgostilo veliko število prebežnikov iz Afrike, tako tistih, ki bežijo pred oboroženimi spopadi, kot tudi tistih, ki si zaradi nevzdržnih razmer želijo boljšega življenja. Nekateri prebežnike v Libiji celo prodajajo kot sužnje, so pokazala poročila medijev.
Po ocenah Organizacije za migracije je letos pri poskusih prečkanja Sredozemskega morja umrlo najmanj 3.100 ljudi, italijansko obalo pa je letos tudi s pomočjo humanitarnih organizacij, ki z ladjami rešujejo brodolomce, doseglo okoli 118.000 ljudi.
"
http://www.rtvslo.si/evropska-unija/eu-bo-se-za-pol-leta-podaljsal-sankcije-proti-rusiji-strinjanja-glede-begunskih-kvot-ni/440570,prebežniki,"
					14. december 2017 ob 22:13
					Bruselj - MMC RTV SLO, STA","
B. V.
","EU bo še za pol leta podaljšal sankcije proti Rusiji, strinjanja glede begunskih kvot ni","Voditelji članic EU-ja so pričakovano podprli še šestmesečno podaljšanje gospodarskih sankcij proti Rusiji in oznanili korak k obrambni uniji. Medtem begunske kvote še naprej delijo vzhod in zahod EU-ja.
Gospodarske sankcije proti Rusiji EU podaljšuje, češ da Moskva ne spoštuje mirovnih dogovorov o Ukrajini. ""EU je enoten glede podaljšanja gospodarskih sankcij proti Rusiji,"" je na Twitterju sporočil predsednik Evropskega sveta Donald Tusk.
Izvajanje mirovnih dogovorov iz Minska spremljata Francija in Nemčija, saj so bili izpogajani v okviru t. i. normandijske četverice, ki vključuje še Rusijo in Ukrajino. Francoski predsednik Emmanuel Macron in nemška kanclerka Angela Merkel sta voditeljem poročala o izvajanju dogovorov. Podaljšanje sankcij je bilo pričakovano.
Korak k obrambni unijiVoditelji so v Bruslju slovesno in simbolno zaznamovali postavitev novega evropskega obrambnega stebra, poznanega pod angleško okrajšavo Pesco. Ambiciozno vizijo evropske obrambne skupnosti je Unija po Tuskovih besedah ustvarila pred pol stoletja, vendar sta za njeno udejanjenje manjkala pogum in enotnost, sanje niso bile v skladu z realnostjo. ""Danes pa sanje postajajo resničnost,"" je poudaril.
Pri projektu nove oblike obrambnega sodelovanja, ki velja za ključen korak k obrambni uniji, sodelujejo vse članice Unije razen Velike Britanije, Danske in Malte.
Sodelujoče države so se med drugim zavezale k rednemu povečevanju obrambnih izdatkov, ne pa tudi h konkretnemu cilju dveh odstotkov bruto domačega proizvoda za obrambne izdatke, k čemur težijo članice Nata.
Medtem ko Tusk poudarja, da novi evropski obrambni projekt ne bo škodil Natu, temveč nasprotno. Generalni sekretar zavezništva Jens Stoltenberg svari pred dvojnimi strukturami.
Sodelujoče članice so že opredelile prvih 17 projektov, ki vključujejo vzpostavitev zdravstvene enote EU-ja, pomorski nadzor, podvodne drone in kibernetsko varnost. Slovenija je za zdaj potrdila načelni interes za sodelovanje pri dveh projektih, in sicer pri čezmejni vojaški mobilnosti in oblikovanju logističnega vozlišča.
Premier Miro Cerar je dejal, da Slovenija s sodelovanjem v projektu Pesco ostaja del najbolj povezanega dela Unije, sodelovanje pa naj bi ji zagotovilo še večjo varnost in obenem mnogo boljši izkoristek obrambnih izdatkov.
Krepitev obrambnega sodelovanja sta politično omogočili tudi odločitev Velike Britanije za izstop iz EU-ju in izvolitev Donalda Trumpa za predsednika ZDA, ki glasneje kot njegovi predhodniki opozarja, da mora Evropa prispevati večji delež v skupnih čezatlantskih vojaških izdatkih.
Vprašanje beguncev deli EU na zahod in vzhodČlanice so bolj kot pri vojaškem vprašanju razdeljene pri vprašanju begunskih kvot. Konkretnih premikov tudi zdaj ni pričakovati. Kvote članice delijo na osi zahod-vzhod. Tudi Tusk, sicer Poljak, je proti kvotam, ki jih je označil za neučinkovite, zaradi česar je bil deležen kritik, tudi Evropske komisije in več voditeljev.
Med njimi je bila tudi nemška kanclerka, ki je izrazila prepričanje, da je potrebna solidarnost ne le navzven, temveč tudi znotraj Evrope, pri čemer se je izrekla proti selektivni solidarnosti.
Da je solidarnost nujen element evropske migracijske politike, je poudaril tudi nizozemski premier Mark Rutte, ki opozarja, da članice ne morejo trgovati v begunski krizi. Poudaril je še pomen zaščite meja in zagotovitve normalnih razmer za življenje v državah, iz katerih bežijo prebežniki.
Avstrijski kancler Christian Kern je Tuskov pristop označil za ""popolnoma nerazumljiv"". Dejal je, da se ugodnosti uživajo skupaj in bremena prav tako nosijo skupaj.
Tusk s podporo Višegrajske četvericeVišegrajska četverica - Poljska, Slovaška, Češka in Madžarska - na drugem bregu podpira Tuskova stališča in vztraja, da so kvote nesprejemljive. Češki premier Andrej Babiš je na primer poudaril, da kvote niso rešitev, temveč se je treba boriti proti ""migromafiji"", ki da služi milijarde evrov z zavajanjem nesrečnih ljudi o boljši prihodnosti v Evropi.
EU je v sklopu spopadanja s povečanim prihodom beguncev leta 2015 sprejel zakonodajo o začasni shemi za njihovo premeščanje znotraj Unije, ki se je iztekla septembra, zdaj pa razpravlja o stalnem obveznemu mehanizmu za premeščanje ljudi v primeru resnih kriz, ki zavira prenovo azilnega sistema.
"
http://www.rtvslo.si/evropska-unija/ai-evropski-voditelji-sokrivi-mucenja-prebeznikov-v-libiji/440280,prebežniki,"
					12. december 2017 ob 09:17
					Ženeva - MMC RTV SLO, STA, Reuters","
A. P. J.
",AI: Evropski voditelji sokrivi mučenja prebežnikov v Libiji,"Organizacija za človekove pravice Amnesty International (AI) je vlade evropskih držav obtožila, da so sokrive mučenja in zlorab več deset tisoč beguncev in migrantov, ki jih libijske oblasti zadržujejo v izjemno slabih razmerah.
Mednarodna nevladna organizacija s poročilom z naslovom Libijska temna mreža prikritega sodelovanja evropske vlade obtožuje, da ""dejavno podpirajo prefinjen sistem zlorab in izkoriščanja beguncev in migrantov, da bi jim preprečile prečkati Sredozemsko morje"".
""Na sto tisoče beguncev in migrantov je ujetih v Libiji ter na milost in nemilost prepuščenih libijskim oblastem, milicam, oboroženim skupinam in tihotapcem, ki pogosto izjemno uspešno sodelujejo v imenu zaslužka. Na desettisoče jih v nedogled zadržujejo v prenatrpanih centrih za pridržanje, v katerih so žrtve sistematičnih zlorab,"" je dejal direktor Amnesty International za Evropo John Dalhuisen. V teh centrih naj bi bilo po besedah AI-ja okoli 20.000 ljudi, ki naj bi bili žrtve ""mučenj, prisilnega dela, zlorab in izsiljevanja"".
""Dejavna podpora pri preprečevanju prečkanja morja""Evropske vlade se po njegovih besedah teh zlorab popolnoma zavedajo, poleg tega pa so vanje tudi vpletene, saj da dejavno podpirajo libijske oblasti pri njihovem preprečevanju prečkanj morja in pri zadrževanju ljudi v Libiji.
Kot na podlagi pričevanj več deset migrantov trdi poročilo, uradniki libijske obalne straže skrivaj sodelujejo s tihotapskimi mrežami, beguncem in migrantom na krovu čolnov v nevarnosti pa grozijo in so do njih nasilni.
Amnesty International države poziva, naj ponovno premislijo o svojem sodelovanju z Libijo glede migracij in ljudem omogočijo, da Evropo dosežejo po zakonitih poteh, vključno s preselitvijo beguncev.
Visoki komisar ZN-a: ""Nehumano sodelovanje EU-ja in Libije""""Vztrajati morajo, da libijske oblasti ukinejo politiko in prakso samovoljnih aretacij in pridržanja beguncev in migrantov, da nemudoma izpustijo vse tujce, ki jih zadržujejo v centrih za pridržanje, Visokemu komisariatu Združenih narodov za begunce pa omogočijo nemoteno delovanje,"" so zapisali v sporočilu.
Da je sodelovanje Evropske unije z libijskimi oblastmi pri ustavitvi migrantskega toka čez Sredozemsko morje nehumano, je sredi novembra posvaril že visoki komisar ZN za človekove pravice Zeid Al Husein.
Obilo zgražanja je novembra sprožil posnetek, ki prikazuje, kako prebežnike iz podsaharske Afrike prodajajo kot sužnje na tržnicah v Libiji.
"
http://www.rtvslo.si/slovenija/grims-migrantski-tok-poganjajo-interesi-in-denar/440243,prebežniki,"
					11. december 2017 ob 18:36
					Ljubljana - MMC RTV SLO, STA","
G. C.
",Grims: Migrantski tok poganjajo interesi in denar,"Predsednik komisije DZ-ja za nadzor obveščevalnih in varnostnih služb Branko Grims meni, da mora Slovenija zaradi kaznivih dejanj, povezanih z nezakonitim transportom prebežnikov, svojo zakonodajo ustrezno zaostriti.
Po besedah poslanca SDS-a Branka Grimsa so lani našteli 150, letos pa 450 primerov kaznivih dejanj, povezanih z nezakonitim prevozom prebežnikov, številka pa da je sorazmerna s povečanjem priliva nezakonitih prebežnikov. Poleg tega je, kot je dejal, skrb vzbujajoče, da so med naštetimi primeri večinoma ljudje iz severne Afrike, kjer ni vojn in spopadov. Torej ne gre za begunce, ampak za ""tok, ki ga poganjajo interesi in denar"", je prepričan.
Po njegovih besedah v Evropo namreč prihajajo mladi moški, ki jih vodijo materialni interesi. Te tokove v Evropo pa financirajo arabski kapital in mednarodni finančni špekulanti ter politični interesi, je navedel Grims in dodal, da v komisiji zahtevajo izvajanje zakonov.
Grims je tudi povedal, da je v zadnjem obdobju zastalo premeščanje beguncev iz Grčije v okviru dogovorjenih kvot znotraj EU-ja. Razlog pa vidi v tem, da med njimi ni takih, ki bi potencialno izpolnjevali pogoje za podelitev statusa azilanta in bi jih lahko premestili v druge države.
1857 nezakonitih prehodov meje Javno objavljena statistika policije kaže, da so od 1. januarja do 30. novembra letos policisti v Sloveniji obravnavali 1857 nezakonitih prehodov državne meje. Število se je glede na isto obdobje preteklega leta povečalo za 86,2 odstotka.
Letos so bili najpogosteje obravnavani državljani Afganistana, Kosova, Alžirije, Turčije in Pakistana. Državljani Alžirije so se v zadnjem obdobju pojavili med prvimi petimi po številu. Opazno je predvsem povečanje števila državljanov Kosova, Alžirije in Turčije, navaja policija na svoji spletni strani.
Slovenija mora zaostriti zakonodajoNa seji komisije DZ so se po Grimsovih besedah dotaknili tudi primera poskusa uboja v Ljubljani, o katerem so poročali mediji in v katerega naj bi bil vpleten eritrejski državljan. Po Grimsovih besedah si država prizadeva moškega, ki je v Sloveniji že več let, vrniti v izvorno državo, vendar tam postavljajo nemogoče pogoje. Prisilna izročitev pa glede na veljavno slovensko zakonodajo v tem primeru ni mogoča. Zato se mora Slovenija trenutnemu stanju prilagoditi in ustrezno zaostriti svojo zakonodajo, je menil Grims.
Predstavniki ministrstva za notranje zadeve in Slovenske obveščevalno-varnostne službe so po Grimsovih navedbah na seji pojasnili, da sprememb zakonodaje ne načrtujejo, le svoje ravnanje skušajo prilagoditi spremenjenim razmeram.
Ilegalno orožje namenjeno na Švedsko?Na seji so se po Grimsovih besedah seznanili tudi z informacijami o dvigu cene ilegalnega orožja v zadnjem času, kar nakazuje, da se je povečalo povpraševanje po njem. Posledica tega je večje število zaplenjenega orožja na meji, predvsem ročnih bomb in avtomatskega orožja. Po do zdaj znanih podatkih pa naj bi bilo to orožje namenjeno na Švedsko, je še pojasnil Grims.
"
http://www.rtvslo.si/svet/obisk-predstavnika-zn-a-znak-mehcanja-stalisc-pjongjanga/440057,prebežniki,"
					9. december 2017 ob 09:05,zadnji poseg: 9. december 2017 ob 09:22
					Pjongjang - MMC RTV SLO, Reuters","
B. V.
",Obisk predstavnika ZN-a znak mehčanja stališč Pjongjanga?,"Pomočnik generalnega sekretarja ZN-a za politične zadeve Jeffrey Feltman, ki je ta teden obiskal Severno Korejo, je po poročanju severnokorejske državne tiskovne agencije izrazil pripravljenost za zmanjšanje napetosti na Korejskem polotoku. Obisk naj bi bil znak, da se Pjongjang odmika od najekstremnejših stališč.
Agencija KCNA je poročala, da so severnokorejske oblasti dejale, da je odposlanec ZN-a priznal negativni učinek sankcij na humanitarno pomoč Severni Koreji. Feltmanov obisk je najvišji obisk predstavnika ZN-a v tej državi po letu 2012, Reuters pa njegove izjave o obisku ni dobil.
""Združeni narodi so izrazili zaskrbljenost za napete razmere na Korejskem polotoku in izrazili pripravljenost za zmanjšanje napetosti na polotoku v skladu z ustanovno listino ZN-a, ki temelji na mednarodnem miru in varnosti,"" je poročala KCNA.
Agencija je še poročala, da so se severnokorejske oblasti in Feltman strinjali, da je njegov obisk poglobil razumevanje in da bodo ohranjali redne stike. Feltman je bil v Severni Koreji od torka do sobote.
Kot je za Radio Slovenija poročal Uroš Lipušček, prevladuje vtis, da glede na to, da so v Pjongjangu po več letih popolnega ignoriranja ZN-a privolili v Feltmanov obisk, Severna Koreja postopoma vendarle odstopa od najekstremnejših stališč.
Kitajski do zdaj Severne Koreje ni uspelo prepričati, naj se odreče jedrskemu orožju in medcelinskim raketam. Potem ko posebnemu odposlancu kitajskega predsednika Ši Džinpinga ni uspelo doseči kakršnega koli premika v pozitivno smer, se je vpletla še ruska diplomacija, poroča Lipušček. Čeprav je trgovinska izmenjava med državama v prvih treh mesecih letošnjega leta znašala le okoli 30 milijonov dolarjev, ima Rusija, kot je videti, na Pjongjang vse večji vpliv.
V Pekingu so pozdravili izjavo ruskega zunanjega ministra Sergeja Lavrova, da je Rusija pripravljena posredovati med Severno Korejo in ZDA, kar naj bi pripeljalo do neposrednih pogovorov med stranema. Uradno stališče ZDA je, da bodo za skupno mizo sedle samo v primeru, če se Severna Koreja odpove jedrskemu orožju in medcelinskim raketam.
Balistična raketa do ZDA?Severna Koreja namreč razvija vojaški jedrski in raketni program v nasprotju z resolucijami Varnostnega sveta, zaradi česar so bile zoper njo uvedene sankcije. 29. novembra je poskusno izstrelila medcelinsko balistično raketo, za katero je sporočila, da je njena najbolj razvita raketa, in ki naj bi bila sposobna doseči ozemlje celinskih ZDA.
Izstrelitev naj bi bistveno okrepila položaj Pjongjanga na morebitnih pogovorih. V Pekingu, od katerega je Pjongjang močno odvisen, ostajajo kljub temu zelo previdni. Ker so odpovedala vsa diplomatska sredstva in gospodarski pritiski, sta kitajsko vojaško letalstvo in vojna mornarica v zadnjih dneh v bližini Korejskega polotoka izvedla doslej najobsežnejše vojaške vaje v opozorilo tako Pjongjangu kot Washingtonu, še poroča Lipušček.
Ta teden so tudi ZDA in Južna Koreja izvedle obsežne vojaške vaje, ki po mnenju Severne Koreje pomenijo izbruh vojne. ZDA so Severni Koreji že zagrozile, da jo bodo povsem uničile, če bo izbruhnila vojna. Grožnje izreka tudi vodstvo v Pjongjangu.
Japonska aretirala severnokorejsko posadkoJaponska policija je medtem v soboto aretirala tri člane posadke severnokorejske ladje zaradi kraje generatorja iz kolibe na nenaseljenem otoku, poroča japonska javna televizija HNK. Na ladji, privezani na otoku blizu severnega japonskega otoka Hokaido, je bilo deset ljudi, nekaj članov posadke pa je iz kolibe po poročanju HNK-ja vzelo del elektronske opreme.
V japonske vode prihaja vse več severnokorejskih ribiških ladij. Nekatere so v težavah, druge zapuščene, na nekaterih pa so trupla ljudi. Japonske oblasti se bojijo, da gre za poskuse vohunov pretihotapiti se v državo.
Reuters poroča, da večina strokovnjakov meni, da gre za običajne ribiče in vojake, ki so vpoklicani, da tudi sami ribarijo. Ni znakov, da bi bili to prebežniki.
"
http://www.rtvslo.si/svet/erdogan-zahteval-revizijo-mirovnega-sporazuma-med-turcijo-in-grcijo/439861,prebežniki,"
					7. december 2017 ob 07:51,zadnji poseg: 7. december 2017 ob 15:17
					Atene - MMC RTV SLO","
A. P. J., B. V.
",Erdogan zahteval revizijo mirovnega sporazuma med Turčijo in Grčijo,"Turški predsednik Recep Tayyip Erdogan, ki je na obisku v Atenah, je na srečanju z grškim kolegom Prokopisom Pavlopulosom zahteval revizijo mirovnega sporazuma iz Lozane iz leta 1923, ki določa mejo med državama.
To je prvi obisk turškega predsednika v Grčiji po letu 1952. Erdogan je zahteval revizijo sporazuma, s katerim so določili današnje meje med državama, pri čemer so skoraj vsi otoki v Egejskem morju pripadli Grčiji.
Opozoril je tudi, da Grčija ne spoštuje pravic turške manjšine na severovzhodu Grčije, kot so določene v tem sporazumu. Tamkajšnje muftije namreč imenujejo Atene, ne lokalne skupnosti, kar je v nasprotju z dogovorom. ""Nekatere stvari se morajo spremeniti. Zaščita pravic turške manjšine je za nas najpomembnejša naloga,"" je po poročanju francoske tiskovne agencije AFP poudaril Erdogan.
Turški predsednik je že v sredo v televizijskem intervjuju pozval k ""izboljšanju"" razmejitve med državama v Egejskem morju in tudi v zračnem prostoru, kar je določeno z lozansko pogodbo.
Atene: O pogodbi se ni mogoče pogajatiPavlopulos je zatrdil, da se o pogodbi ni mogoče pogajati. ""Pogodba iz Lozane določa ozemlje in suverenost Grčije in Evropske unije. To je pogodba, o kateri se po našem mnenju ni mogoče pogajati,"" je po poročanju Reutersa poudaril grški predsednik.
Revizija pogodbe ni mogoča tudi po mnenju grškega premierja Aleksisa Ciprasa. Ta je opozoril, da se morajo turške kršitve zračnega prostora nad Egejskim morjem končati. Ob tem se Cipras strinja z začetkom razprave o ukrepih za izgradnjo zaupanja s Turčijo.
Erdogan kritičen do EU-jaErdogan je v pogovoru s Pavlopulosom kritiziral tudi EU, češ da ne izpolnjuje zavez o finančni podpori, ki jih je obljubil v zameno za turško pomoč pri omejevanju prihoda prebežnikov v Evropo. Ob tem je zatrdil, da se Turčija svojih zavez drži, navaja AFP. Ankara je od začetka veljave zavez sprejela le 1.400 prebežnikov, v zadnjih mesecih pa število prebežnikov spet narašča.
V intervjuju je Erdogan izrazil nezadovoljstvo, ker je Grčija sprejela osem vojakov, ki so po neuspelem državnem udaru julija lani s helikopterjem pobegnili čez mejo in zaprosili za azil. Medtem ko Ankara zahteva njihovo izročitev in jim želi soditi, je grško pravosodje ocenilo, da v Turčiji ne bi bili deležni pravičnega sojenja. Erdogan je med obiskom zahteval njihovo izročitev Turčiji.
"
http://www.rtvslo.si/svet/evropski-in-afriski-voditelji-dosegli-dogovor-o-vracanju-prebeznikov-iz-libije/439240,prebežniki,"
					30. november 2017 ob 11:52,zadnji poseg: 30. november 2017 ob 16:54
					Abidžan - MMC RTV SLO, STA","
B. V., J. R.
",Evropski in afriški voditelji dosegli dogovor o vračanju prebežnikov iz Libije,"V Abidžanu so se evropski in afriški voditelji na kriznem srečanju dogovorili o načrtu evakuacije prebežnikov, ujetih v Libiji, v države izvora.
Kot poroča nemška tiskovna agencija DPA, ki se sklicuje na vire iz nemške vlade, so dogovor dosegli v sredo zvečer na nujnem sestanku ob robu vrha Evropske in Afriške unije, sklicanem zaradi nedavnih poročil o prodajanju prebežnikov na libijskih tržnicah.
Podrobnosti načrta in točen časovni razpored sicer še niso povsem dogovorjeni, naj bi pa mednarodno priznani libijski premier Fajez Al Seradž privolil, da dobita Visoki komisariat Združenih narodov za begunce (UNHCR) in Mednarodna organizacija za migracije (IOM) dostop do centrov za pridržanje v Libiji, da bosta lahko pomagala pri vračanju tam zaprtih prebežnikov.
DPA opozarja, da ni popolnoma jasno, koliko ljudi je ujetih v delih Libije, kjer mednarodno priznana vlada nima nadzora.
Po poročanju francoske tiskovne agencije AFP, ki navaja francoskega predsednika Emmanuela Macrona, so dogovor dosegli voditelji Libije, Francije, Nemčije, Španije, Italije, Maroka, Čada, Nigra in DR Kongo. Macron je dejal, da ""smo v Libiji priča zločinom proti človečnosti"". Novinarjem je pojasnil, da so sprejeli odločitev za izvedbo ""skrajno nujne operacije"", s katero bodo tiste prebežnike, ki to želijo, iz Libije evakuirali že ""v prihodnjih nekaj dneh"".
Macron napovedal konkretno ""vojaško pobudo""Bruseljski bilten EU observer je poročal, da je Macron ob tem dejal, da naj bi šlo pri tem za ""konkretno vojaško in policijsko pobudo na terenu"", ki pa še ne pomeni ""napovedi vojne"". A kot piše DPA, so v nemških vladnih krogih pozneje zatrdili, da o kakršnem koli vojaškem posredovanju v Libiji ni bilo govora.
Viri v EU-ju so v sredo pojasnili, da so humanitarne agencije ZN-a, med drugim tudi IOM, v zadnjem letu že omogočile prostovoljno vrnitev okoli 13.000 prebežnikov iz Libije v njihove domovine.
Repatriacije naj bi zdaj močno okrepili, pri tem pa bodo vodilno vlogo poleg IOM-a prevzele afriške države oziroma AU, še posebej pri reševanju prebežnikov, identifikaciji držav izvora, urejanju potovalnih dokumentov in poletov, Evropa pa naj bi zagotavljala denar, ki naj bi prebežnikom, ki so sicer želeli priti v Evropo, omogočila ""nov začetek"" v njihovih domovinah.
Prebežniki v Niger in Čad, nato v Evropo?Ljudi, ki bežijo pred državljanskimi vojnami in političnim pregonom in potrebujejo mednarodno zaščito, pa naj bi najprej pod okriljem UNHCR-ja prepeljali v Niger in Čad, nato pa od tam v države, ki so jih pripravljene sprejeti, v Evropi ali kje drugje, še poroča DPA.
Vrh EU-ja in AU-ja v Slonokoščeni obali, ki se ga udeležuje več kot 80 voditeljev, naj bi bil osredotočen predvsem na dolgoročen gospodarski razvoj Afrike, a so ga zasenčila poročila o prodajah prebežnikov. Pred kratkim je namreč ameriška televizija CNN objavila pretresljive posnetke prodaj prebežnikov za nekaj sto dolarjev. Prebežniki so sicer v Libiji izpostavljeni hudim zlorabam, mučenju in posilstvom, razmere v tamkajšnjih centrih za pridržanje pa so grozljive.
Zaprtih od 400.000 do 700.000 ljudiPo podatkih libijskih oblasti naj bi bilo na začetku novembra v centrih za pridržanje pod njihovim nadzorom zaprtih 19.900 ljudi, medtem ko naj bi jih bilo sredi septembra okoli 7.000.
Predstavniki AU-ja so sicer na sklepnem delu zasedanja predstavili drastično višjo številko. Predsednik komisije AU-ja Moussa Faki Mahamat je opozoril, da je v več kot 40 centrih za pridržanje prebežnikov v Libiji ujetih nekje od 400.000 do 700.000 ljudi, nekateri navajajo celo številko milijon. 
3.800 ljudi, predvsem žensk in otrok, iz enega izmed libijskih centrov potrebuje takojšnjo evakuacijo. Maroko je za prvo fazo reševanja že obljubil letalo, je sporočil gvinejski predsednik in vodja AU-ja Alpha Conde. 
EU sodeluje z Libijo pri prestrezanju prebežnikov in njihovem vračanju v Libijo, kar je Visoki komisar ZN-a za človekove pravice Zeid Al Husein označil za nehumano. ""To je sramota za vest človeštva,"" je dejal.
Dogovor o več akademskih izmenjavah med celinamaNa vrhu so se med drugim dogovorili za povečanje mobilnosti študentov, zaposlenih in akademikov na afriški celini in programov izmenjav med Afriko in Evropo, kot je Erasmus+. Na področju mobilizacije naložb za strukturno in trajnostno preobrazbo Afrike je bil predstavljen načrt za zunanje naložbe, ki bo mobiliziral zasebne naložbe v vrednosti do 44 milijard evrov za trajnostni razvoj in ustvarjanje delovnih mest, so sporočili iz Bruslja.
Tusk vrh označil za uspešenPredsednik Evropskega sveta Donald Tusk je peti vrh EU-ja in AU-ja ob koncu označil kot uspešen: ""Evropska unija je največja partnerica in najbližja soseda Afrike. Je njena največja vlagateljica, njena največja trgovinska partnerica, njena največja donatorica razvojne in humanitarne pomoči ter največ prispeva k njenemu miru in stabilnosti. Vrh je potrdil našo odločenost, da to naše partnerstvo še okrepimo.""
""Naša medsebojna odvisnost še nikoli ni bila tako velika. In potreba, da ukrepamo, še nikoli ni bila tako nujna,"" je ob koncu srečanja opozoril gostitelj vrha, predsednik Slonokoščene obale Alassane Ouattara.
"
http://www.rtvslo.si/evropska-unija/voditelji-na-vrhu-au-ja-in-eu-ja-obsodili-trpljenje-prebeznikov-v-libiji/439213,prebežniki,"
					29. november 2017 ob 21:50
					Abidjan - MMC RTV SLO, STA","
J. R.
",Voditelji na vrhu AU-ja in EU-ja obsodili trpljenje prebežnikov v Libiji,"V prestolnici Slonokoščene obale se je začel peti vrh Evropske (EU) in Afriške unije (AU), na katerem sodeluje več kot 80 voditeljev. Napovedane pogovore o gospodarskem sodelovanju so zasenčili posnetki trgovine z ljudmi v Libiji, ki jih je nedavno objavila ameriška televizija CNN.
Več kot 5.000 ljudi je lani umrlo na poti čez Sredozemsko morje, je v uvodnem nagovoru izpostavil predsednik Evropskega sveta Donald Tusk in obsodil grozljivo prodajo mladih Afričanov. Države na zasedanju je opozoril, da ne smejo zapasti v medsebojno obtoževanje. Tusk s predsednikom Gvineje in AU-ja Alphom Condejem vodi srečanje v Abidjanu.
""Tega ne smemo dovoliti. Kot tudi ne smeti dovoliti govora, ki postavlja Afriko in Evropo drugo proti drugi. Zdaj potrebujemo skupne rešitve in močnejše sodelovanje za reševanje življenj, zaščito ljudi in to, da jim omogočimo dostojno življenje. Naša skupna dolžnost je, da okrepimo boj proti brezvestnim zločincem in jih pripeljemo pred roko pravice,"" je v zvezi s prodajo afriških moških vrh nagovoril Tusk.
Tudi drugi voditelji se niso izognili temi prodaje ljudi za sužnje. Gostitelj vrha, predsednik Slonokoščene obale Alassane Ouattara, je govoril o ""najslabših urah človeške zgodovine"" in terjal sprejetje ""vseh nujnih ukrepov za končanje prakse, ki sodi v neko drugo dobo"".
Tudi nemška kanclerka Angela Merkel je dejala, da je grozljivo prodajo libijskih prebežnikov treba preprečiti. Predsednik Nigerije Muhammadu Buhari je zatrdil, da bo domov pripeljal vse nigerijske prebežnike, ujete v Libiji in drugih delih sveta. Več afriških voditeljev, med drugim tudi predsednik Gane Nana Akufo-Addo, je ubralo zelo ostre tone do Libije.
AU, EU in ZN skupaj nad trpljenje prebežnikovOb robu vrha so se medtem sestali generalni sekretar Združenih narodov Antonio Guterres, predsednik komisije AU-ja Moussa Faki Mahamat ter v imenu EU-ja predsednik Evropske komisije Jean-Claude Juncker in visoka zunanjepolitična predstavnica Federica Mogherini. Govorili so o konkretnih korakih, s katerimi bi skupaj ukrepali proti trpljenju prebežnikov, ki so žrtve kriminalnih združb, še posebej v Libiji.
Kot so sporočili v skupni izjavi, so sklenili vzpostaviti skupno delovno skupino EU-ja, AU-ja in ZN-a, katere namen bodo reševanje in zaščita življenj prebežnikov na njihovi poti, še posebej v Libiji, pospeševanje prostovoljnih vrnitev v države izvora in preselitev tistih, ki potrebujejo mednarodno zaščito.
Skupina bo okrepila delo, ki so ga že dosegle države izvora in Mednarodna organizacija za migracije (IOM) s financiranjem EU-ja in po zaslugi katerega se je letos v svoje države prostovoljno vrnilo 13.000 ljudi. Obenem bo svoje delo tesno usklajevala z libijskimi oblastmi, okrepila pregon tihotapskih in kriminalnih združb ter prispevala k razvoju in stabilnosti držav izvora in prehajanja.
Gospodarske vezi v ozadjuPomemben fokus dvodnevnega vrha v Abidjanu je sicer namenjen ustvarjanju boljših izobraževalnih in gospodarskih priložnosti za hitro rastočo afriško prebivalstvo. ""Vlaganje v mlade za vzdržno prihodnost"", kot se glasi geslo vrha, je pomembno za 60 odstotkov Afričanov, mlajših od 25 let, kot tudi za EU, ki ne želi, da bi obupani Afričani množično odhajali s trebuhom za kruhom na staro celino. Demografski izziv je ogromen, saj naj bi se prebivalstvo Afrike do leta 2050 podvojilo na okoli 2,4 milijarde.
Evropa je največja trgovinska partnerica Afrike in največja tuja vlagateljica - leta 2015 so podjetja iz EU-ja v Afriko vložila 32 milijard evrov, kar je približno tretjina vseh neposrednih tujih naložb. EU in njene članice so največje donatorice razvojne pomoči - lani so zagotovile 21 milijard evrov. Evropski sklad za trajnostni razvoj naj bi spodbudil za 44 milijard evrov naložb. Poleg tega je po afriški celini nameščenih sedem civilnih in vojaških misij ter operacij EU-ja.
Deset let skupne strategijeV Bruslju poudarjajo, da je to leto odločilno za odnose med EU-jem in Afriko, saj mineva deset let od sprejetja skupne strategije, ko je treba prevetriti strateške prioritete glede gospodarskega sodelovanja, varnosti in migracij. Tusk je poudaril, da so se v minulih desetih letih veliko naučili, in obenem pozval k ""resničnemu zavezništvu"" med celinama za skupno spopadanje z izzivi in izkoriščanje priložnosti.
"
http://www.rtvslo.si/kolumne/troje-svetih/438993,prebežniki,"
					27. november 2017 ob 18:06
					Ljubljana - MMC RTV SLO","
Romana Kocjančič, TV Slovenija
",Troje svetih,"Papež Frančišek se je v nedeljo zvečer odpravil v Južno Azijo. Kot romar miru, pravi, da bi izrazil bližino prebivalcem Mjanmara in Bangladeša.
Zaradi več sto tisoč pripadnikov muslimanske manjšine Rohinga, ki so zbežali iz Mjanmara v Bangladeš, sta obe državi v središču mednarodne pozornosti. V prizadevanju za spravo se je srečal papež v Mjanmaru z vojaškim generalom Min Aung Hlaingom in tudi predstavniki budistov. V Bangladešu pa bodo na medverskem srečanju navzoči begunci manjšine Rohinga. Opozoril bo tudi na podnebne spremembe, ki vplivajo na naraščanje revščine. V obeh državah se bo ob sklepu obiska srečal z mladimi. Seveda pa je njegov obisk namenjen najprej zelo majhni katoliški skupnosti, ki bi jim rad izrazil bližino in prinesel upanje, kakor je dejal v videosporočilu pred odhodom na svoje 21. apostolsko potovanje.
Prebežniki, begunci, brezdomci, družine v stiski, osamljeni, najbolj pa otroci so globoko zapisani v srcu zdajšnjega papeža Frančiška. Zaradi sočutja, ki jim ga izraža, ne pozna meja in se ne boji izpostaviti svojega življenja. ""Ne ljubimo z besedami, ampak z dejanji!"" je bilo tudi vodilo prvega svetovnega dne, ki ga je naznanil pred dobrim tednom.
To vodi tudi scenarista in režiserja Erika Valenčiča in snemalca Miha Mohoriča na Bližnji vzhod. V torek zvečer bo na sporedu njun dokumentarni film z naslovom Troje svetih na Prvem programu TV Slovenija ob 21. uri. V napovednik pa sta zapisala: ""Krščanstvo je pognalo svoje korenine na prostorih južne in jugovzhodne Turčije, Iraka in Sirije. Na tem ogromnem prostranstvu, velikokrat označenem za 'zibelko civilizacij' živijo tudi Asirci oziroma Sirjaki, ki spadajo med prvotne kristjane in ki še vedno govorijo aramejščino, sicer znano kot Jezusov jezik. Njihova predkrščanska in krščanska dediščina kakor tudi njihov narodni obstoj sta ogrožena zaradi medsektaških ter medetničnih vojn, ki zadnja leta razjedajo širši Bližnji vzhod. Različne islamistične vojske na čelu s samooklicano Islamsko državo sistematično uničujejo muzeje in starodavne cerkve ter samostane. Nazadnje so svetovni mediji poročali o popolnem opustošenju samostana Mar Elia (sv. Elije) blizu Mosula na severu Iraka.
V Iraku, Siriji, pa tudi v Turčiji, kjer se je ponovno vnela vojna med turško vojsko in Kurdsko delavsko stranko, je ogroženih veliko samostanov s pripadajočimi cerkvami, ki so izjemnega pomena za samo zgodovino krščanstva in človeštva nasploh. Film Troje svetih v ospredje postavlja tri samostane in prek njih prikazuje neprecenljivo versko in kulturno zapuščino zgodnjih kristjanov. V vsakem samostanu se ustvarjalci osredotočajo na specifičen zgodovinski in siceršnji pomen. Dva samostana sta iz severnega Iraka (Rabban Hormizd in Mar Mattai), eden pa iz jugovzhodne Turčije (Mor Gabriel). Samostani v Siriji v času produkcije niso bili dostopni zaradi vojnih razmer. Vsi trije samostani so danes resno ogroženi. Mar Mattai in Rabban Hormizd sta v času produkcije stala le nekaj kilometrov stran od bojnih položajev Islamske države. Za zdaj ju varujejo pripadniki kurdske vojske in krščanskih obrambnih milic. Samostan Mor Gabriel medtem ne uživa nobene posebne zaščite od turške države, kvečjemu nasprotno. Turške oblasti so mu odvzele obdelovalno zemljo, ki je predstavljala pomemben vir za samostan. Tudi njegova prihodnost ostaja negotova.""
Morda pa le ne, saj bo zaključna misel filma Troje svetih zarezala v srce marsikoga!
"
http://www.rtvslo.si/svet/evropska-sredozemska-meja-dalec-najbolj-smrtonosna-na-svetu/438754,prebežniki,"
					24. november 2017 ob 18:21
					Ljubljana - MMC RTV SLO, Reuters","
B. V.
","Evropska sredozemska meja ""daleč najbolj smrtonosna na svetu""","Mednarodna organizacija za migracije (IOM) je evropsko mejo na Sredozemskem morju označila za ""daleč najbolj smrtonosno mejo na svetu"". Od leta 2000 je namreč v poskusu dosega evropskih obal umrlo več kot 33.000 ljudi. Papež Frančišek medtem poziva k lajšanju zakonitih migracij.
Poročilo je za omenjeno agencijo ZN-a pripravil profesor Philippe Fargues z Inštituta Evropske univerze v Firencah, ki je dejal, da objavljene številke najverjetneje še podcenjujejo dejanski obseg človeške tragedije, poroča Reuters.
V IOM-u pojasnjujejo, da je glede na poročilo v Sredozemskem morju med letoma 2000 in 2017 ""umrlo ali je pogrešanih najmanj 33.761 prebežnikov"", zaradi česar je po besedah Jorgeja Galinda iz IOM-a ""evropska sredozemska meja daleč najbolj smrtonosna na svetu"".
Po rekordnih prihodih prebežnikov med letoma 2014 in 2016, dogovoru EU-ja s Turčijo za zaustavitev prebežnikov in patruljiranju ob libijski obali se je prihod prebežnikov sicer močno zmanjšal, sporoča IOM.
Samo letos je na morju umrlo 3.000 prebežnikovLetos je po morju v Evropo prišlo okoli 161.000 prebežnikov. Od tega jih okoli 75 odstotkov pristalo v Italiji, preostali pa v Grčiji, na Cipru in v Španiji, kažejo podatki IOM-a. Samo letos jih je umrlo ali jih je pogrešanih okoli 3.000.
Avtor poročila je še dejal, da verjetnost smrti na morju povzroča zapiranje krajših in manj nevarnih poti, kar ljudi sili v druge, daljše in nevarnejše. Poročilo še pravi, da se sodelovanje EU-ja s Turčijo na področju preprečevanja prihoda prebežnikov zdaj posnema tudi v odnosu z Libijo, glavnim izhodiščem za prebežnike. ""Tak pristop pa je ne le moralno zavržen, ampak verjetno tudi neuspešen glede na kontekst skrajno slabega upravljanja, nestabilnosti in politične razklanosti v Libiji,"" piše v poročilu.
Svet so pred kratkim zgrozili posnetki iz Libije, ki prikazujejo trgovanje s prebežniki na tržnicah.
Papež Frančišek kritičen do politikov, ki širijo strahPapež Frančišek je medtem v petek ostro kritiziral politike, ki širijo strah pred prebežniki, s čimer po njegovih besedah vzbujajo nasilje in rasizem. Papež je to zapisal v sporočilu, ki ga bo ob cerkvenem svetovnem dnevu miru 1. januarja razposlal državnim voditeljem, vladam in mednarodnim institucijam.
Sporočilo za leto 2018 nosi naslov ""Migranti in begunci: moški in ženske v iskanju miru"", v njem pa papež piše, da se v številnih ciljnih državah za prebežnike širi retorika, ki izpostavlja tveganja za državno varnost ali visoke stroške sprejemanja teh ljudi.
Papež za lajšanje zakonitih migracijPapež je vlade pozval, naj naredijo zakonite migracije lažje, voditelji pa naj tudi priznajo, da številni ljudje migrirajo ""večinoma iz obupa, ko jim njihove lastne države ne nudijo ne varnosti ne priložnosti, vse zakonite poti pa so nepraktične, zaprte ali prepočasne"".
Po njegovih besedah morajo bogatejše države biti sočutne do ljudi, ki bežijo pred vojno, lakoto, diskriminacijo, preganjanjem, revščino in okoljsko degradacijo.
Priznal je sicer, da lahko priseljenci včasih ""združijo številne obstoječe težave"" in da imajo voditelji ""jasno odgovornost svojim lastnim skupnostim,"" a da je treba najti praktične načine, kako sprejeti prišleke, ki lahko po njegovih besedah obogatijo družbe s svojimi kulturami, sposobnostmi in energijo.
"
http://www.rtvslo.si/svet/iz-predora-v-gorici-bodo-odstranili-prebeznike/438643,prebežniki,"
					23. november 2017 ob 16:45
					Gorica - MMC RTV SLO, Radio Slovenija","
Mirjam Muženič, Radio Slovenija
",Iz predora v Gorici bodo odstranili prebežnike,"Zapuščeni predor v središču Gorice, kjer je v zadnjih tednih začasni dom našlo več sto prosilcev za mednarodno zaščito, med njimi je bilo kar 95 odstotkov državljanov Pakistana, bodo v petek izpraznili, poroča Mirjam Muženič.
Italijanska vlada je tudi napovedala, da bodo komisijo, ki preverja prošnje za pridobitev statusa zaščitene osebe, preselili iz Gorice.
Goriška podoba je znana: z mrazom so se prebežniki z bregov Soče in mestnih parkov preselili v predor pod goriškim gradom. ""Nimam prijateljev, nimam hrane in tudi ne denarja. Preselil se bom pred kvesturo, pred sedež policije,"" je dejal eden izmed pakistanskih prosilcev za azil, ki bo izseljen. V četrtek je bilo v predoru le še 20 ljudi. V petek ga bodo izpraznili in na obeh straneh zaprli z železno ograjo.
V mestu se je razpasla umazana trgovina z ljudmiV obmejni deželi je okrog 12 tisoč beguncev, s selitvijo jih bo v Gorici ostalo 300. Komisijo, ki letno obravnava tri tisoč prošenj, bodo preselili v Trst in njeno sekcijo v Videm. Vse bolj glasne so trditve, da k tolikšnemu številu tujcev v mestu ob Soči pripomore umazana trgovina z ljudmi. ""Vemo, da je to velik posel. Vsak prosilec ob začetku postopka za pridobitev zatočišča Italijo stane več kot 1.200 evrov mesečno,"" je dejal župan Gorice Rodolfo Ziberna.  Potrditev o organiziranih skupinah, ki naj bi služile na račun teh revežev, smo iskali tudi pri novem vladnem predstavniku v mestu. ""Preiskovali bomo in poskušali razumeti. Trenutno ne morem odgovoriti na vprašanje,"" pravi Massimo Marchesiello.
Prebežniki se bodo vrnili v predorPa bosta nova ukrepa zmanjšala število beguncev v Gorici? Za nevladno organizacijo Skupaj z vami Cassandra Capochiani: ""Zagotovo ne! Čez mesec ali dva po božiču se bomo znašli pred enako težavo. Ljudje se bodo vrnili v predor."" Na trgu pred njim pa že postavljajo veliko jelko za decembrska praznovanja.
 
"
http://www.rtvslo.si/svet/video-ladja-aquarius-pred-libijsko-obalo-resila-279-prebeznikov/438576,prebežniki,"
					22. november 2017 ob 20:01
					Tripoli - MMC RTV SLO, Televizija Slovenija","
J. R., Janko Petrovec, Televizija Slovenija
",Video: Ladja Aquarius pred libijsko obalo rešila 279 prebežnikov,"Reševalci humanitarnih organizacij SOS Mediterranee in Zdravniki brez meja so v dveh zaporednih reševalnih akcijah na vzhodnem delu Libijskega morja rešili 279 prebežnikov. 
V prvi reševalni akciji so rešili 171 ljudi, večinoma iz Slonokoščene obale, Malija in Gvineje, v drugi pa 108 ljudi, največ Maročanov, Eritrejcev in Egipčanov.
Med reševanjem afriških prebežnikov iz gumijastih čolnov pred obalo Libije je z reševalci na ladji Aquarius plul tudi dopisnik Televizije Slovenija Janko Petrovec.
"
http://www.rtvslo.si/svet/guterres-zgrozen-nad-drazbo-prebeznikov-za-suznje-v-libiji/438390,prebežniki,"
					20. november 2017 ob 23:56
					Ljubljana - MMC RTV SLO, STA","
B. R.
",Guterres zgrožen nad dražbo prebežnikov za sužnje v Libiji,"Generalni sekretar Združenih narodov Antonio Guterres je izrazil zgroženost nad videoposnetkom, ki prikazuje, kako se prebežnike iz Podsaharske Afrike prodaja kot sužnje na tržnicah v Libiji. Poudaril je, da bi tovrstne prakse morali preiskovati kot morebitne zločine proti človečnosti. 
Ameriška televizija CNN je minuli teden objavila omenjeni videoposnetek, na katerem je med drugim videti dva mlada moška, ki ju neznani dražitelj na koncu proda za skupno 800 ameriških dolarjev. ""Človek na prodaj za 400 dolarjev,"" so zapisali na CNN. Po dražbi so se njihovi novinarji srečali z obema prodanima moškima, a sta bila tako prizadeta in prestrašena, da sploh nista mogla govoriti.
Takšne dražbe naj bi potekale na najmanj devetih krajih v Libiji. Dokazno gradivo je CNN predal libijskim oblastem, ki so obljubile, da bodo zadevo preiskale.
""Suženjstvo nima mesta v našem svetu in tovrstne prakse so med najbolj nezaslišanimi kršitvami človekovih pravic, ki bi lahko bile zločini proti človečnosti,"" je dejal Guterres. Tiskovni predstavnik ZN-a Farhan Haq je pojasnil, da Guterres želi tako preiskavo libijskih oblasti kot tudi Mednarodnega kazenskega sodišča (ICC), ki lahko sproži preiskavo vojnih zločinov v Libiji. 
Guterres je sicer aktiviral Visoki komisariat ZN-a za človekove pravice, svojega odposlanca v Libiji Ghassana Salameja, Urad ZN-a za boj proti drogam in kriminalu (UNODC), ki je pristojen za trgovino z ljudmi ter Mednarodno organizacijo za migracije. Varnostni svet ZN-av bo že v torek na posebni razpravi razpravljal o trgovini z ljudmi, v središču katere bo gotovo ravnanje z migranti v Libiji. Sicer pa je že aprila Mednarodna organizacija za migracije (IOM) sporočila, da ima dokaze o suženjstvu v Libiji.
Afriške države ogorčeneBurkina Faso je odpoklicala svojega veleposlanika v Tripoliju, potem ko je izrazila zgroženost ob posnetku. Od Libije so zahtevali podatke o usodi okoli 30 migrantov iz Burkine Faso. Ogorčenje in zgroženost je izrazilo še več afriških držav, med njimi Senegal in Niger. Ogorčenje je minuli teden izrazila že tudi Afriška unija, ki je zahtevala pregon takšnega ""odvratnega"" početja ""iz nekega drugega časa"".
Prebežniki v rokah tihotapcev ljudiNemirna Libija je pomembna tranzitna točka za migrante, ki iz političnih ali ekonomskih razlogov množično zapuščajo države Podsaharske Afrike in poskušajo priti v Evropo. Pri tem številni pristanejo v rokah tihotapcev ljudi, od katerih so povsem odvisni. To se je še posebej pokazalo po tem, ko so libijske oblasti ob podpori Evropske unije okrepile prizadevanja za zaustavitev migrantskega toka preko Sredozemskega morja.
Združeni narodi so pred dnevi opozorili, da je to sodelovanje EU z libijskimi oblastmi nehumano. EU pomaga libijskim oblastem pri prestrezanju migrantov na morju in jih nato vrača Libiji.
"
http://www.rtvslo.si/slovenija/erjavec-najhitrejsa-pot-bi-bila-da-si-sami-status-uredi-na-hrvaskem/438341,prebežniki,"
					20. november 2017 ob 12:28,zadnji poseg: 20. november 2017 ob 16:38
					Ljubljana - MMC RTV SLO, STA","
Al. Ma., T. H. 
","Erjavec: Najhitrejša pot bi bila, da si Šami status uredi na Hrvaškem","Erjavec je prepričan, da bi Šamija z odločitvijo na podlagi 51. člena zakona o tujcih spravili v slabši pravni položaj, saj bi dobil status tujca, ki velja največ za pet let in tudi ne omogoča združitve družino.
Če bi dejansko želeli na ustrezen način urediti njegov status, bi bila prava rešitev status begunca, je prepričan zunanji minister in prvak koalicijskega DeSUS-a Karl Erjavec. Prav tako je spomnil, da mora oseba, ki izpolnjuje pogoje po 51. členu zakona o tujcih, izpolnjevati pogoj samostojnega preživljanja.
Na vladi so po njegovih besedah izpostavili, da lahko Šami vedno uredi svoj položaj na Hrvaškem, nakar bi imel tudi pravico prihoda v Slovenijo. Pri tem navaja dve možnosti, in sicer zaprositev za status begunca na Hrvaškem, s čimer bi prejel potni list na podlagi konvencije, ali ureditev položaja tujca.
Erjavec tako ne razume, zakaj Šami ne želi urediti statusa tako, kot predvideva pravnomočna odločba in ""zakaj je treba na vsak način izsiliti rešitev na podlagi 51. člena zakona o tujcih, ko ima vendarle bolj elegantno možnost, da to uredi v Zagrebu"".
Erjavec zanika, da je grozil z izstopom iz koalicijeSam sicer obžaluje, da se je politika vtaknila v primer Ahmad Šami, zanikal pa je, da bi grozil z izhodom iz koalicije. Posvaril je, da bi ob uveljavljanju 51. člena zakona o tujcih v Šamijevem primeru lahko padla vlada, saj da bi šlo za zlorabo tega člena in nezakonito rešitev, ki bi jo predlagal premier Miro Cerar.
Erjavec je prepričan, da bi težko prepričali stroko, če bi rešitev za sirskega begunca Ahmada Šamija iskali v 51. členu zakona o tujcih. Na novinarski konferenci je izpostavil, da je ta člen namenjen izjemnim posameznikom, ki bi lahko s svojim znanjem prispevali nekaj več Sloveniji v smislu nacionalnega interesa.
Lahko bi padla vladaSpomnil je, da je vlada v četrtek o tem razpravljala na strokovni ravni in ne politično, nazadnje pa do soglasja in odločanja sploh ni prišlo.
""Če bi prišlo do zlorabe 51. člena zakona o tujcih, bi premier zelo težko preživel in argumentiral, zakaj je ravno tej osebi vlada podelila takšen status,"" meni Erjavec in ocenjuje, da bi bila v tej luči velika možnost, da bi vlada padla.
Premier bi namreč po njegovem mnenju predlagal rešitev, ki bi pomenila zlorabo 51. člena zakona o tujcih. Glede na to, da je Cerar ustavni pravnik, pa je po Erjavčevem prepričanju v času prekinitve četrtkove seje vlade in pogovora ministrov SMC-ja tudi sam ugotovil, da bi bila taka rešitev sporna.
Spomnil je tudi, da je proti premierju že vložena ustavna obtožba pod predpostavko, da zaradi ""njegove intervencije ni bila izvršena pravnomočna sodba"" v primeru Šamija. V DeSUS-u sicer tega ne podpirajo, saj je treba odločbo o deportaciji izvršiti do februarja, je povedal.
SMC: Ne izredni vrh zaradi Šamija, temveč izvršni odbor strankePolitični vihar bodo očitno na popoldanski seji izvršilnega odbora skušali umiriti tudi v SMC-ju. V stranki so sicer zanikali poročanje nekaterih medijev, da bo vodstvo stranke na izrednem vrhu razpravljalo o primeru sirskega prebežnika Ahmada Šamija. Gre za redno sejo izvršnega odbora. 
""Danes bo, kot veliko ponedeljkov do zdaj, potekala seja izvršnega odbora stranke. Nič izrednega ali v čemer koli neobičajnega,"" so zapisali.
Podpredsednik SMC Milan Brglez je beguncu Ahmadu Šamiju zaželel čim prejšnje in čim boljše okrevanje. ""Glede na spremenjene okoliščine upam in verjamem, da se bo zanj našla ustrezna rešitev od vseh pristojnih,"" je v izjavi novinarjem dejal Brglez pred sejo izvršnega odbora stranke, na kateri po njegovih navedbah tega ne morejo obravnavati. 
Šami ostaja hospitaliziranZdravstveno stanje Ahmada Šamija se je sicer po birokratskih zapletih in negotovosti glede deportacije na Hrvaško pretekli teden tako poslabšalo, da so ga sprejeli na psihiatrično kliniko, v nedeljo pa po dodatnem poslabšanju še na nevrološko kliniko ljubljanskega kliničnega centra. Aktivist in Šamijev zastopnik Miha Blažič novejših informacij o Šamijevem zdravstvenem stanju nima, saj od nedelje popoldne z njim ni bil v stiku.
Tudi tega, kako bo Šami ravnal v prihodnje, da bi rešil položaj - grozi mu namreč deportacija na Hrvaško -, Blažič v tem trenutku ne more napovedati. Kot najverjetnejšo pa še vedno ocenjuje možnost, da bo znova vložil prošnjo za azil. A to bo lahko naredil šele, ko bo njegovo zdravstveno stanje stabilno. Kdo drug namreč prošnje v njegovem imenu ne more vložiti, je dejal za Slovensko tiskovno agencijo. 
Glede postopka deportacije za zdaj ni še nič novega. Tudi glede na Šamijevo zdravstveno stanje pa Blažič ostaja optimist in dvomi, da bi v tem trenutku ministrstvo za notranje zadeve naredilo ""nekaj na hitro"".
Negotova usodaŠamiju se namreč napoveduje deportacija po tistem, ko se je Slovenija izrekla nepristojno za odločanje o njegovi prošnji za azil po dublinski uredbi in je njegovo prošnjo zavrgla, sodišča pa so temu pritrdila. Za Šamija so se nato zavzeli v strankah koalicije in v Levici, poslanca SD-ja in Levice pa sta ga v torek odpeljala v DZ, s čimer naj bi preprečila deportacijo.
Vlada je nato v četrtek iskala možnosti rešitve, med drugim, da bi v skladu z zakonom o tujcih ugotovila obstoj interesa države, da Šami dobi dovoljenje za začasno prebivanje. Soglasja ni, Šamijeva nadaljnja usoda tako ostaja negotova.
"
http://www.rtvslo.si/svet/v-libiji-prebeznike-na-trznici-prodajajo-kot-suznje/438215,prebežniki,"
					18. november 2017 ob 16:34
					Tripoli - MMC RTV SLO, STA","
B. V.
",V Libiji prebežnike na tržnici prodajajo kot sužnje,"Prebežnike iz podsaharske Afrike v Libiji prodajajo kot sužnje na tržnici. Mlade moške prodajajo na dražbi kot delavce na kmetijah. Navedbe o suženjstvu prebežnikov v Libiji so sicer stare že več mesecev.
Ameriška televizija CNN je ta teden objavila videoposnetek, ki prikazuje, kako prebežnike prodajajo kot sužnje. Na posnetku, ki je sprožil izraze ogorčenja od Afriške unije, ki zahteva pregon takšnega ""odvratnega"" početja ""iz nekega drugega časa"", je med drugim videti dva mlada moška, ki ju neznani dražitelj na koncu proda za skupno 800 ameriških dolarjev.
""Človek na prodaj za 400 dolarjev,"" so zapisali na CNN-u. Po dražbi so se novinarji televizije srečali z obema prodanima moškima, a sta bila tako prizadeta in prestrašena, da sploh nista mogla govoriti.
Tovrstne dražbe naj bi potekale na najmanj devetih krajih v Libiji. Dokazno gradivo je CNN predal libijskim oblastem, ki so obljubile, da bodo zadevo preiskale.
ZN opozarja: Sodelovanje EU-ja z Libijo za zaustavitev prebežnikov nehumano
Afriška unija obljublja ukrepanje""Te sodobne suženjske prakse je treba prekiniti,"" je po poročanju BBC-ja povedal predsedujoči Afriški uniji, gvinejski predsednik Alpha  Condé. ""Afriška unija bo zato uporabila vsa orodja, ki jih ima na voljo,"" je dodal.
Mednarodna organizacija za migracije (IOM) je že aprila sporočila, da ima dokaze o suženjstvu v Libiji. Njihov predstavnik v Libiji Othman Belbeisi je takrat povedal, da je cena ljudi odvisna od njihovih sposobnosti. ""Če recimo znaš pleskati ali polagati ploščice, si dražji,"" je povedal.
Aprila je glede prodaje Belbeisi dejal: ""Prodaja ljudi je med tihotapci ljudi postala trend, hkrati pa mreže tihotapcev v Libiji postajajo vse močnejše. Prebežnike prodajajo na tržnicah kot blago po ceni od 200 do 500 ameriških dolarjev."" Predmet trgovanja so tudi ženske, ki jih libijski zasebniki odpeljejo na dom in jih prisilijo v spolno suženjstvo. Februarja pa je ZN-ova agencija za otroke Unicef izdala poročilo, ki ugotavlja, da je veliko otrok na poti iz Libije v Italijo prodanih v suženjstvo, izpostavljenih nasilju in spolnim zlorabam.
""Nehumano"" sodelovanje EU-ja pri zaustavljanju prebežnikovLibija, ki je po uporu voditelju Moamerju Gadafiju in posredovanju Zahoda leta 2011 v kaosu, je pomembna tranzitna točka za prebežnike, ki iz političnih ali ekonomskih razlogov množično zapuščajo države podsaharske Afrike in poskušajo priti v Evropo.
Številni pristanejo v rokah tihotapcev ljudi, od katerih so popolnoma odvisni. To se je še posebej pokazalo po tem, ko so libijske oblasti ob podpori Evropske unije okrepile prizadevanja za zaustavitev prihoda prebežnikov prek Sredozemskega morja. To sodelovanje EU-ja je ZN pred dnevi označil za nehumano.
"
http://www.rtvslo.si/slovenija/vrsta-novinarjev-kljub-kriticnim-razmeram-v-medijih-ponuja-razlog-za-optimizem/438170,prebežniki,"
					17. november 2017 ob 21:25,zadnji poseg: 17. november 2017 ob 21:51
					Ljubljana - MMC RTV SLO, STA","
T. H.
","""Vrsta novinarjev kljub kritičnim razmeram v medijih ponuja razlog za optimizem""","Društvo novinarjev Slovenije je letošnjo nagrado za življenjski prispevek k slovenskemu novinarstvu podelilo Zdenku Vrdlovcu z Dnevnika. Nagradi tudi za ekipo novinarjev Vala 202 in TV Slovenija.
Novinarske nagrade Čuvaj/Watchdog so nagrade Društva novinarjev Slovenije (DNS), ki povezuje skoraj tisoč članov in so jih nocoj v okviru medijskega festivala Naprej/Forward podelili v ljubljanski Moderni galeriji.
""Vrsta novinarjev svoje delo opravlja odgovorno, profesionalno in verodostojno ter kljub kritičnim razmeram v medijih ponuja razlog za optimizem,"" je porota zapisala v obrazložitvi nagrad. Številni predlogi za nagrade utrjujejo prepričanje, da je v slovenskem medijskem prostoru veliko odličnih novinarjev, ugotavljajo v DNS-ju.
Obširni opus nagrajenca Zdenka Vrdlovca poleg skoraj nepregledne količine novinarskih člankov, komentarjev, intervjujev in kritik obsega tudi vrsto knjižnih del s področja slovenskega in svetovnega filma. V vseh njegovih besedilih se kažejo izjemna artikuliranost misli, izboren slog in umerjena, pretehtana presoja, ki izhajajo iz garaškega, dolgotrajnega in podrobnega študija obravnavanih tematik, je o nagrajencu za življenjski prispevek zapisala porota društva.
""Bil sem presenečen, a hkrati še posebej vesel, ker je društvo nagradilo ravno filmskega kritika,"" je ob podelitvi nagrade povedal Vrdlovec. Ob tem je izpostavil še pomembno družbenokritično vlogo novinarjev.
Nagrado za izstopajoč novinarski dosežek v lanskem letu je DNS podelil ekipi novinarjev Vala 202 za raziskovalno zgodbo Siniševo delo o migrantskih delavcih. Inovativen pripovedovalski pristop v šestih delih posebnega podkasta po mnenju porote sledi najboljšim svetovnim zgledom in sodobnim smernicam.
Nagrado za izstopajoč novinarski dosežek je prejel tudi Večerov ilustrator Ciril Horjak, avtor, ki po mnenju porote ""fascinira s kompleksnostjo in hkratno preprostostjo komuniciranja z bralci"" in ki nikoli ne okleva govoriti o času, ljudeh in dogajanju točno tako, kot si zaslužijo.
Isto nagrado je prejel tudi novinar Vestnika Timotej Milanov, ki je z odlično opravljenim novinarskim delom ubranil enega ključnih pomurskih medijev pred političnim prevzemom in ob tem zaščitil interes javnosti, ki mora dobiti verodostojne informacije in ne informacije po meri politike, so nagrado obrazložili v DNS-ju.
Čuvaja za izstopajoč novinarski dosežek je prejela tudi Lidija Hren z ekipo za oddajo Tarča Od sledi do razkritja na Televiziji Slovenija, ki je s primerjavo cen zdravil in medicinskih pripomočkov osupnila javnost. ""Razkritja niso ostala brez posledic - javnost, politika in ministrstvo so zahtevali odgovore, ministrica za zdravje je naložila pristojnim, naj pripravijo enotno bazo podatkov, leto po objavi so novogoriški kriminalisti vložili prvo kazensko ovadbo,"" so v obrazložitvi nagrade zapisali v DNS-ju.
Nagrado za izjemen dosežek v novinarski fotografiji je z zabeleženim trenutkom slavja nogometašev Olimpije in izrazito jezo vratarja Ankarana, ki po oceni porote sporoča nekaj več od običajnega prikaza nogometnega popoldneva, prejel fotoreporter Večera Andrej Petelinšek. Nagrado za fotoreportažo pa je s serijo Predzadnja postaja prejel Dnevnikov fotoreporter Jaka Gasar. Fotografije so nastale v zapuščenih skladiščih železniške postaje v Beogradu v Srbiji, kjer so predvsem begunci in prebežniki iz Afganistana in Pakistana.
Letošnji debitantski nagradi za dosežke mladih novinarjev sta pripadli novinarki POP TV-ja Tjaši Dugulin in novinarju Dela Juretu Koscu. Kot pojasnjuje porota, je prva v času sprememb medijskega prostora in poudarka na družbenih omrežjih tista, ki razume trende in ve, kaj je pravo vprašanje in kako delati televizijo. Kosca pa odlikuje zelo dobro poznavanje problematike brexita, v prispevkih pa poskrbi za dober jezik, zanimive sogovornike in utemeljene trditve.
Pohvalo porote sta prejela še fotoreporter Dela Voranc Vogel ter novinar POP TV-ja in 24ur.com Blaž Garbajs.
"
http://www.rtvslo.si/crna-kronika/romun-prevazal-13-tujcev-hrvat-pa-30/438150,prebežniki,"
					17. november 2017 ob 16:23
					Ljutomer - MMC RTV SLO, STA","
T. H.
","Romun prevažal 13 tujcev, Hrvat pa 30","Ljutomerski policisti so v kombiju hrvaškega državljana odkrili 30 tujcev, kar je že drugi odkriti primer nezakonitega prevoza tujcev v tem tednu.
Policisti policijske postaje Ljutomer so danes v občini Razkrižje zaustavili kombinirano vozilo hrvaških registrskih oznak, ki ga je vozil 33-letni hrvaški državljan.
Pri kontroli vozila in potnikov so policisti ugotovili, da je voznik v kombiju nezakonito prevažal 30 tujcev, so danes sporočili s Policijske uprave Murska Sobota.
Tujci so državljani Irana, Pakistana, Afganistana, Kube, Turčije in Alžirije, med njimi so tudi ženske, otroci in dojenček.
Tujci nimajo nobenih dokumentov. Nudili so jim potrebno zdravniško pomoč, med drugim so nosečo tujko odpeljali v bolnišnico, od koder so jo že odpustili.
Po prvih razgovorih so vsi tujci zaprosili za azil. Policisti opravljajo nadaljnje postopke. Zoper 33-letnega voznika kombija so odredili pridržanje in ga bodo s kazensko ovadbo privedli na okrožno državno tožilstvo.
Romun prevažal 13 tujcevTo je že drugi primer nezakonitega prevoza tujcev v tem tednu. Že v nedeljo so na relaciji Šprinc-Kopriva zaustavili vozilo italijanskih registrskih oznak, ki ga je vozil romunski državljan. Prevažal je 12 državljanov Afganistana in državljana Indije.
Po končanih postopkih so tujce predali hrvaškim varnostnim organom, 40-letnega državljana Romunije pa so zaradi utemeljenega suma storitve kaznivega dejanja prepovedanega prehajanja meje ali ozemlja privedli k preiskovalnemu sodniku, ki je zanj odredil pripor.
"
http://www.rtvslo.si/slovenija/han-o-ustavni-obtozbi-vlada-lahko-odloci-tudi-tako-kot-ji-veleva-neka-dusa/437943,prebežniki,"
					15. november 2017 ob 17:19,zadnji poseg: 15. november 2017 ob 18:35
					Ljubljana - MMC RTV SLO, STA","
Al. Ma.
","Han o ustavni obtožbi: Vlada lahko odloči tudi tako, kot ji veleva neka duša","Parlamentarne stranke večinoma še preučujejo ustavno obtožbo SDS-a zoper premierja Mira Cerarja in se o njej ne opredeljujejo. Izjema sta SD in Levica, ki sta napovedala nasprotovanje. 
Takšno oceno - da je treba predlog ustavne obtožbe še preučiti - je podal vodja poslanske skupine DeSUS-a Franc Jurša. Ko bodo zedinili mnenje o njej, ga bodo tudi sporočili. Ob tem pa je Jurša poudaril, da je Miro Cerar ustavni pravnik in mora prevzeti odgovornost za svoje besede. ""Če je povedal narobe, mora to odgovornost prevzeti,"" je dejal. Ob tem je izjavil, da so tudi v DeSUS-u želeli na neki način zaščititi tega begunca, ""a nekih izjav, ki ne bi bile v skladu z našo ustavo, pa nismo dali"".  
SD: Premier je ravnal pravVodja poslanske skupine SD-ja Matjaž Han je napovedal, da v SD predloga ustavne obtožbe zoper premierja Mira Cerarja ne bodo podprli. ""Prepričani smo, da je premier v tem primeru ravnal prav. Slovenija je suverena država, zato upam, da lahko vlada na svoj način odloči, kar sama želi,"" je dejal. Na vprašanje, ali lahko vlada odloči tudi drugače kot sodišče, Han odgovarja, da sodišče ni reklo, kaj točno je treba narediti. Prepričan je, da lahko vlada v takih primerih odloči ne samo tako, kot ji veleva zakonodaja, ampak tudi tako, kot ji veleva ""neka duša"".
Na opozorilo, da je bila odločba ministrstva za notranje zadeve o deportaciji pravnomočna in izvršljiva, pa odgovarja, da potem ne ve, ""zakaj tega gospoda niso odpeljali"".
SDS po mnenju Hana z ustavno obtožbo igra dvojno igro: ""Kadar ji odločitve odgovarjajo, so za sodišče in se izgovarjajo na pravno državo, kadar ji odločbe ne odgovarjajo, pa govorijo, da je to krivosodje,"" je dejal.
Sam sicer meni, da je v torek politika naredila nekaj, kar bi ""morala verjetno narediti že mnogo prej"". V torek ""je ta politika nekaj naredila za enega malega človeka"", je dodal.
NSi: Pričakujemo, da je predlog utemeljenV NSi-ju še niso seznanjeni z vsebino. Po besedah poslanca Jerneja Vrtovca se bodo pred odločitvijo o morebitni podpori obtožbi seznanili s pravnimi mnenji glede primera Ahmada Šamija. ""Prav je, da prisluhnemo argumentom. Če bi se danes odločili, bi bilo to le politikantstvo,"" je dejal. 
""Pri tem, ko govorimo o ustavni obtožbi, gre po navadi za zelo hude obtožbe. Ustavna obtožba se vlaga takrat, ko gre za evidentne kršitve bodisi zakonodaje ali ustave. Pričakujemo, da bo ta tekst imel izredno podlago,"" je v izjavi novinarjem dejal Vrtovec.
Kot je dejal, se bodo o primeru načrtovane deportacije sirskega begunca Ahmada Šamija in ukrepih politike pogovorili v poslanski skupini in v organih stranke. ""Predvsem nas zanima vsebina. Predsednik vlade je v tem primeru morda naredil korak preveč, se samovoljno, mimo odločanja vlade, prenaglo odločil za določena dejanja in se postavil nad odločitve sodišča, tudi evropskega sodišča,"" je dejal. Ob tem je opozoril, da si tudi pravniki niso enotni o tem, ali je Cerar naredil korak predaleč.
A kot je opozoril, je treba biti pozoren, da se z ukrepanjem v tem primeru ne stori krivica drugim posameznikom, ki so morda bili ali pa še bodo v enakem položaju kot Šami.
Poudaril je, da mora biti država enako pravična do vseh in ne sme postavljati nobenega posameznika v privilegiran položaj. ""V tem primeru ne vemo, ali je šlo za privilegiran položaj ali ne, da se je predsednik vlade postavil mimo sodišča, mimo odločitve vlade in se zavzel za Ahmada,"" je dejal Vrtovec.
Tako bodo počakali na pravna mnenja o tem primeru. ""Politiki sicer sprejemamo politične odločitve, so pa tudi tukaj pravne odločitve,"" je dejal.
V Levici obtožbe ne bodo podprliPoslanec Levice Miha Kordiš meni, da je Cerar sprejel eno od redkih dobrih odločitev v tem mandatu, ""pa še ta je bila sprejeta nekoliko pozno"". 
Prav Kordiš je skupaj s poslancem SD-ja Janom Škobernetom odpeljal Šamija izpred azilnega doma v Ljubljani v izogib deportaciji, in sicer v prostore poslanske skupine SD-ja v državnem zboru. 
Kordiš je prepričan, da do torkovih dogodkov sploh ne bi smelo priti, ker bi morali Šamija tudi uradno sprejeti v našo skupnost že prej.
V Levici po njegovih navedbah ustavne obtožbe zoper Cerarja ne podpirajo, menijo pa, da se morajo te zadeve dogajati hitreje, kot so se v primeru Šamija, ob tem pa taka medijska pozornost, kot so jo sprožile ulica in določene parlamentarne stranke, ni potrebna.
Kljub ustavni obtožbi predsednik vlade po oceni Kordiša ne more in ne sme več narediti koraka nazaj. Si pa po njegovem mnenju predlagatelji ustavne obtožbe želijo s tem pritisniti na vlado, ki bo v tem primeru odločala. Kordiš meni in upa, da bo vlada v tem ostala trdna.
""To, kar se gre danes SDS, je navadna piarovska poteza, za katero ni nobene pravne osnove. Če SDS s pravno državo misli resno, lahko njen predsednik začne dvigovati pošto sodišča,"" je še prepričan.
Na vprašanje, ali pri dejanju, ko so Šamija pripeljali v DZ, ni šlo za piarovsko dejanje, je Kordiš odgovoril z besedami, da če tega ne bi storili, nemara v tem trenutku ne bi bil več svoboden. Vodja poslanske skupine SD-ja Matjaž Han je sicer trdil nasprotno, da je bil Šami takrat, ko sta ga poslanca odpeljala, svoboden. 
Nepovezana poslancaAlenka Bratušek (nepovezana poslanka, Stranka Alenke Bratušek) je v odzivu na ustavno obtožbo zoper premierja Mira Cerarja izrazila upanje, da se ta pri svojem posredovanju ni zmotil. ""Upam, da se Cerar, ki je ustavni pravnik, ni zmotil pri oceni, kaj kot predsednik vlade še lahko naredi in kaj bi se že štelo za prekoračitev njegovih pooblastil."" ""To, da je v tem primeru ravnal po vesti ali pa pač poskušal biti všečen določenemu delu volivcev, ga ne odrešuje odgovornosti, če je res zlorabil položaj.""
""Prebujenje njegove humane duše sicer pozdravljam, a ne pozabimo, da je njegova vlada okrog Slovenije postavila žico in kljub opozorilom nevladnih organizacij in strokovnjakov s področja človekovih pravic sprejela po mojem mnenju neustaven zakon o tujcih,"" je v odzivu še zapisala Bratuškova.
Vodja poslanske skupine nepovezanih poslancev, katere del sta tudi dve poslanki Stranke Alenke Bratušek, Bojan Dobovšek pa pravi, da Cerarjev vlada ""ni niti sprejela niti pojasnila kriterijev za uporabo diskrecijske klavzule iz dublinske uredbe"". ""Njegova intervencija tako dokazuje, da institucije pod njim niso sposobne presojati zdravorazumsko oziroma humanitarno,"" je zapisal. 
Kogovšek Šalamonova: Postopek bi lahko obnoviliDirektorica Mirovnega inštituta Neža Kogovšek Šalamon meni, da bi lahko azilni postopek Šamiju obnovili, takrat pa izkoristili možnost diskrecijske pravice, da Slovenija odloči o azilu. 
Na ministrstvu za notranje zadeve so namreč v torek pojasnili, da sirski prebežnik Ahmad Šami ni več prosilec za mednarodno zaščito, saj je bil dublinski postopek pravnomočno končan na podlagi sodbe vrhovnega sodišča.
Kogovšek Šalamonova pritrjuje ministrstvu v tem, da država v tem postopku, ki je že zaključen, nima več možnosti uveljavljanja diskrecijske pravice, saj se mora to zgoditi, ko je postopek še v teku. A po njenih informacijah niso izčrpali še vseh pravnih sredstev in je njegov primer mogoče znova odpreti oz. ga obnoviti. Ko bi bil postopek v teku, bi se država lahko odločila, da uveljavi diskrecijsko klavzulo in prevzame odgovornost za odločanje. Kot argument za obnovo postopka bi lahko navedli nove dokaze in dejstva, kot je na primer integracija Šamija v slovensko družbo. Obnovo postopka lahko sproži MNZ po uradni dolžnosti ali pa stranka v postopku, je dejala za Slovensko tiskovno agencijo. 
Zagorc: Stališča so različnaTudi izredni profesor na pravni fakulteti Saša Zagorc je poudaril, da v 17. členu dublinske uredbe ni jasno določeno, do kdaj lahko država članica uveljavi diskrecijsko klavzulo, zato so stališča o tem različna. Sam pa razume, da lahko država članica kadar koli prevzame pristojnost.
Ob tem Zagorc poudarja, da je državi članici prepuščeno, da v skladu z nacionalnimi predpisi opredeli, kateri organ lahko o tem odloči. Po mednarodnem in nacionalnem pravu Slovenijo zastopa vlada. ""Zato bi načeloma rekel, da lahko le vlada po pravnomočnosti sklepa o transferju prosilca za mednarodno zaščito drugi državi članici odloči o uporabi te klavzule, če ni drugih organov, ki jim zakon podeli to pristojnost,"" je navedel pravnik.
Kogovšek Šalamonova je bila ob tem kritična do MNZ-ja. Po njenih informacijah Slovenija ne uporablja diskrecijske klavzule oziroma je to uporabila le nekajkrat že pred leti. ""Njim je v interesu, da jih vračajo, to je njihova politika,"" je dejala.
Podobno je tudi s tretjim odstavkom 51. člena zakona o tujcih, po katerem bi Šamiju lahko podelili dovoljenje za začasno prebivanje. Po njenem vedenju po tem delu člena zakona še nihče ni dobil dovoljenja za začasno prebivanje v Sloveniji.
Na ministrstvu za notranje zadeve so v torek namreč še pojasnili, da za Šamija po pravnomočnosti dublinskega postopka veljajo določbe zakona o tujcih. Premier Miro Cerar pa je napovedal, da bo vlada v prihodnjih dneh na podlagi 51. člena tega zakona odločala o tem, ali je izdaja dovoljenja za začasno prebivanje Šamiju v interesu Slovenije. Če se bo vlada tako odločila, bo MNZ ob izpolnjevanju pogojev iz 51. člena zakona o tujcih po uradni dolžnosti izdalo tako dovoljenje. S tem bo Šami pridobil zakonit status v Sloveniji po drugi pravni podlagi in se predaja Hrvaški ne bo izvedla.
Kot je pojasnila Kogovšek Šalamonova, je 51. člen sestavljen iz treh odstavkov; o Šamiju bodo najverjetneje odločali po tretjem odstavku, saj je ta veliko bolj splošen in samo v tem členu je med pogoji interes države, ki ga mora izkazati vlada, pristojno ministrstvo pa nato izvede postopek.
Kaj je v interesu državeInteres države bi lahko osnovali že samo na utemeljitvi, ki so jo pripravili njegovi zastopniki in podporniki. V njej so izpostavili predvsem njegovo uspešno integracijo; da se je vpel v slovensko družbo, se uči jezika ipd. ""Interes je lahko že v osnovi v tem, da je Slovenija zainteresirana za podelitev zaščite ljudem, še zlasti takim, ki so izkazali izjemno veliko integracijsko sposobnost,"" je dodala Kogovšek Šalamonova.
O Šamijevi prihodnosti v Sloveniji je ugibala, da mu bodo najverjetneje glede na zakon o tujcih in poročanju medijev podelili dovoljenje za začasno prebivanje za leto dni, tega pa bo nato lahko podaljševal. Po petih letih bi lahko zaprosil za dovoljenje za stalno bivanje, po desetih pa sledi naturalizacija.
""To ni najprimernejša rešitev za nekoga, ki je zbežal pred vojno v Siriji,"" je bila kritična Kogovšek Šalamonova. Status tujca, ki bi ga tako dobil, ni ugoden, saj ne bi imel posebnih pravic v državi. Pričakuje se, da se bo oseba sama preživljala, urejala obvezno zdravstveno zavarovanje ipd. Tudi z vidika združitve z družino to ni ugodno, saj je to izvedljivo šele po letu dni od pridobitve statusa, je še dodala. Zagorc pa je med ugodnostmi statusa begunca naštel še enakopraven dostop do trga dela in socialne pravice v primeru nezmožnosti za delo.
Šami hotel v AvstrijoŠami je februarja 2016 ob koncu prebežniškega vala vstopil v Slovenijo prek Hrvaške, v Sloveniji pa sprva ni zaprosil za azil, temveč je nadaljeval pot v Avstrijo. Ta ga je na meji zavrnila, nato je v Sloveniji zaprosil za azil. Njegovo prošnjo je ministrstvo za notranje zadeve (MNZ) junija 2016 zavrglo, saj je ugotovilo, da je zanjo, skladno z določili dublinske uredbe, odgovorna Hrvaška. Šamijevo pritožbo so zavrnila tudi vrhovno in ustavno sodišče ter sodišče EU-ja v Luksemburgu. MNZ je zato začel postopek deportacije, a ga niso izvedli, ko je premier Cerar napovedal opredeljevanje vlade o tem. S tem pa si je prislužil tudi predlog ustavne obtožbe, ki ga je napovedal opozicijski SDS. 
"
http://www.rtvslo.si/svet/italija-avstrija-in-nemcija-z-okrepljenim-mejnim-nadzorom-vlakov-na-brennerju/437896,prebežniki,"
					15. november 2017 ob 10:18
					Dunaj - MMC RTV SLO, STA","
J. R.
","Italija, Avstrija in Nemčija z okrepljenim mejnim nadzorom vlakov na Brennerju","Italija, Avstrija in Nemčija so se uradno dogovorile za skupni, okrepljeni nadzor nad tovornimi vlaki na italijanski strani mejnega prehoda na prelazu Brenner, ki ga sicer izvajajo že en teden.
Cilj dogovora je ustaviti prebežnike že na italijanskih tleh, da bi preprečili nezakonite vstope v Avstrijo in pozneje v Nemčijo.
Avstrijski notranji minister Wolfgang Sobotka se je z italijanskim in nemškim kolegom Marcom Minnitijem in Thomasom de Maizierom dogovoril za izvajanje prilagojenega in skupnega nadzora na italijanski strani Brennerja, poroča avstrijska tiskovna agencija APA. 
Ta korak vidi kot pomemben ukrep v nadaljnjem boju proti nezakonitim migracijam. ""Nezakonite migracije niso nikakršen kavalirski delikt in narediti moramo vse, kar je v naši moči, da bi preprečili do ljudi zaničevalno trgovino tihotapcev,"" je dejal. Skupne preglede izvajajo že od preteklega tedna. 
Do zdaj je lahko Avstrija preiskave tovornih vlakov v iskanju morebitnih prebežnikov izvajala šele na avstrijski strani meje, po novem pa lahko to počne že na italijanski strani. Sobotka se je za to zahvalil italijanskemu kolegu.
Na tovornem vlaku našli petletnega dečkaPrav na Brennerju je italijanska policija v ponedeljek na tovornem vlaku odkrila petletnega dečka, ki je bil močno podhlajen in ki so ga prepeljali v bolnišnico. Na mejnem prehodu se trenutno temperature gibljejo okrog ledišča, ponoči se spustijo do minus deset stopinj Celzija.
Deček je zvit ležal pod tovornjakom, ki so ga premestili na vlak. Med pregledom so ga policisti odkrili, ker so slišali tiho jokanje. Glede na lastne navedbe mu je ime Anthony in prihaja iz Sierre Leone, iskanje njegovih staršev pa za zdaj ni obrodilo sadov. Deček je v bolnišnici v mestu Bressanone in je zunaj smrtne nevarnosti.
"
http://www.rtvslo.si/evropska-unija/zn-opozarja-sodelovanje-eu-ja-z-libijo-za-zaustavitev-prebeznikov-nehumano/437845,prebežniki,"
					14. november 2017 ob 17:30
					Bruselj,Tripoli - MMC RTV SLO, STA","
B. V.
",ZN opozarja: Sodelovanje EU-ja z Libijo za zaustavitev prebežnikov nehumano,"Visoki komisar ZN-a za človekove pravice Zeid Al Husein je dejal, da je sodelovanje EU-ja z Libijo pri prestrezanju prebežnikov in njihovem vračanju v Libijo nehumano. ""To je sramota za vest človeštva,"" je dejal.
EU namreč skuša s pomočjo Libiji zaustaviti prebežnike pred prihodom v Evropo prek Sredozemskega morja. ""Trpljenje prebežnikov, priprtih v Libiji, je sramota za vest človeštva,"" je v sporočilu za javnost opozoril visoki komisar ZN-a za človekove pravice Zeid Al Husein. Po njegovih besedah je ""evropska politika pomoči libijski obalni straži pri prestrezanju in vračanju prebežnikov v Sredozemlju nehumana"".
Libija, ki je od zrušenja dolgoletnega voditelja Moamerja Gadafija v kaotičnem stanju, je pomembna tranzitna točka za prebežnike, ki poskušajo priti v Evropo. Pri tem številni pristanejo v rokah tihotapcev ljudi, kjer so izpostavljeni hudim zlorabam, poroča francoska tiskovna agencija AFP.
Kot je opozoril Zeid, so že tako grozljive razmere v Libiji zdaj postale katastrofalne. Mednarodna skupnost si ne more več zatiskati oči pred nepojmljivimi grozotami, ki jih prenašajo prebežniki v tej državi, in se pretvarjati, da je položaj mogoče popraviti zgolj z izboljšanjem razmer v centrih za pridržanje, je dodal.
Oropani dostojanstva""Pridržani nimajo nobene možnosti izpodbijanja legalnosti pridržanja in dostopa do pravne pomoči,"" so še opozorili v Visokem komisariatu ZN-a za človekove pravice.
Opazovalci ZN-a, ki so obiskali centre za pridržanje, so dejali, da so tam našli ""na tisoče izčrpanih in travmatiziranih moških, žensk in otrok, zloženih drugega na drugem"", poroča BBC. Al Husein je še dejal, da so prebežniki zaklenjeni v hangarjih in oropani dostojanstva ter ""brez dostopa do najosnovnejših potrebščin"".
Sodelavci ZN-a, ki so obiskali centre za pridržanje v Tripolisu, so navajali poročanja pridržanih o pretepanjih, mučenjih in spolnih zlorabah tako v času prevoza kot v samih centrih za pridržanje.
""Ne smemo biti tihi očividci sodobnega suženjstva, posilstev in drugega spolnega nasilja ter nezakonitih ubojev v imenu upravljanja migracij in preprečevanja prihoda obupanih in travmatiziranih ljudi v Evropo,"" je dejal Al Husein.
Pridržanih skoraj 20.000 ljudiPo podatkih libijskih oblasti je bilo na začetku novembra v centrih za pridržanje pod njihovim nadzorom 19.900 ljudi, medtem ko jih je bilo sredi septembra okoli 7.000. Velik porast se je zgodil, ker so oblasti pridržale več tisoč prebežnikov, ki so jih predtem zadrževali tihotapci v Sabrati zahodno od Tripolisa.
"
http://www.rtvslo.si/svet/evropski-in-afriski-ministri-napovedali-vojno-tihotapcem-ljudi/437759,prebežniki,"
					13. november 2017 ob 17:57
					Bern - MMC RTV SLO, STA","
A. V.
","Evropski in afriški ministri napovedali ""vojno"" tihotapcem ljudi","Notranji ministri več evropskih in afriških držav so se v Bernu zavzeli za večjo pomoč ranljivim skupinam med begunci in prebežniki v Libiji, hkrati pa napovedali okrepljen boj proti tihotapcem ljudi.
Na sestanku v Bernu sodelujejo notranji ministri oz. predstavniki 13 evropskih in afriških držav t. i. kontaktne skupine srednjega Sredozemlja - Alžirije, Avstrije, Čada, Egipta, Francije, Italije, Libije, Malija, Malte, Nigra, Nemčije in Tunizije, Slovenijo pa zastopa veleposlanica v Švici Marta Kos Marko. Sodelujejo tudi predstavniki Združenih narodov, Evropske unije in Mednarodnega odbora Rdečega križa.
Na prejšnjih srečanjih te skupine v Rimu in Tunisu so govorili predvsem o tem, kako preprečevati prihode prek Sredozemskega morja v Evropo, danes pa je v ospredju pogovorov predvsem pomoč ljudem. V tem smislu so se ministri dogovorili, da bi bilo treba izboljšati dostop agencijam Združenih narodov in drugih človekoljubnih organizacij do beguncev in prebežnikov v taboriščih v Libiji. Tam je v precej slabih življenjskih razmerah ujetih več tisoč ljudi, ki so na poti v Evropo hoteli prečkati Sredozemsko morje.
Več tisoč ljudi pod nadzorom kriminalnih skupin Tok prebežnikov se je močno omejil julija, ko je italijanska vlada sklenila dogovor z libijsko obalno stražo - domnevno pa tudi z lokalnimi milicami. Po ocenah Visokega komisariata ZN-a za begunce (UNHCR) je okoli 17.000 ljudi zaprtih v centrih za pridržanje, kjer vladajo zelo ostre in nečloveške razmere. Več tisoč ljudi naj bi bilo pod nadzorom kriminalnih skupin.
Te napadajo prebežnike in begunce, jim kradejo denar in sredstva, jih izsiljujejo, posiljujejo in silijo v prostitucijo, opozarjajo humanitarne organizacije. ""Po tej celotni migrantski poti poteka pravcata humanitarna tragedija,"" je ob začetku srečanja opozorila gostiteljica, švicarska predsednica Simonetta Sommaruga. ""Nujno je, da pomembno zmanjšanje števila prebežnikov, ki prečkajo Sredozemsko morje, spremljajo tudi ukrepi za izboljšanje zaščite prebežnikov na začetkih njihove poti,"" je še dodala Sommaruga.
V Bernu so zato podprli pobudo, da bi izboljšali življenjske razmere in perspektivo v izvornih državah, iz katerih prihajajo prebežniki, da se sploh ne bi odločali za odhod. Ministri so se strinjali tudi, da bodo sodelovali pri izboljšanju policijskih kapacitet v afriških državah, da bi tako okrepili tudi boj proti trgovini z ljudmi. ""Močno podpiramo tovrstni pristop,"" se je prek Twitterja že odzval vodja UNHCR-ja Filipo Grandi. Po poročanju DPA-ja, ki se sklicuje na neimenovanega visokega predstavnika UNHCR-ja, si prizadevajo, da bi dosegli preselitev prebežnikov iz Libije. Še do konca leta naj bi jih iz Libije preselili vsaj 500, najverjetneje v sosednji Niger.
Po padcu Gadafija v Libiji vlada kaos Problematične so predvsem splošne razmere v Libiji, kjer po padcu samodržca Moamerja Gadafija leta 2011 vlada kaos. To bo tudi ena glavnih težav, kako uresničevati v Bernu sprejete odločitve. Slovenska veleposlanica Kos Markova je pri tem poudarila tudi pomen sodelovanja ne le z Libijo, ampak tudi z njenimi sosednjimi državami. Poudarila je, da zaradi prizadevanj za omejevanje migracij na eni poti obstaja možnost krepitve in preusmeritve prebežnikov na druge migracijske poti. Če želimo znatno vplivati na zmanjšanje nezakonitih migracij, preprečiti trgovino in tihotapljenje ljudi ter izboljšati mejno kontrolo, je ključno regionalno povezovanje in sodelovanje na politični in operativni ravni, kar prispeva tudi h krepitvi medsebojnega zaupanja, je povedala Kos Markova v Bernu.
Tudi Slovenija se zavzema, da bi bilo treba še več pozornosti usmeriti k onesposobitvi tihotapskih mrež trgovanja in tihotapljenja ljudi. Zato je treba nadaljevati izobraževanje in usposabljanje libijske obalne straže ter krepiti sodelovanje z lokalnimi skupnostmi s ciljem izboljšanja razmer v tamkajšnjih nastanitvenih centrih, so sporočili s slovenskega notranjega ministrstva.
Dodali so še, da bo Slovenija še naprej dejavno prispevala k različnim oblikam sodelovanja in pomoči z izvajanjem projekta premestitve. Kot poudarjajo na MNZ-ju, je uspešno realizirana že skoraj polovica obveznosti, ki jih je nase sprejela Slovenija. ""Zavezani smo k projektu trajne preselitve, prispevali smo v skrbniški sklad za Afriko, dejavni pa smo tudi v operacijah agencij EU-ja,"" so pojasnili.
 
"
http://www.rtvslo.si/begunska-kriza/italija-na-begunskem-colnu-domnevno-nasilno-umrlo-26-nigerijk/437270,prebežniki,"
					8. november 2017 ob 09:57
					Rim - MMC RTV SLO","
A. P. J.
",Italija: Na begunskem čolnu domnevno nasilno umrlo 26 Nigerijk,"Italijanske oblasti preiskujejo smrt 26 Nigerijk, ki so bile domnevno umorjene na čolnih, s katerimi so prebežniki skušali priti čez Sredozemsko morje v Evropo.
23 trupel so našli na enem čolnu, tri na drugem, še 53 ljudi pa pogrešajo. Trupla je na čolnih v nedeljo odkrila posadke španske reševalne ladje Cantabria in jih prepeljala v italijansko pristanišče Salerno.
Italija je odprla preiskavo o smrtih žensk, nekatere naj bi imele komaj 14 let. Tožilci domnevajo, da so bile Nigerijke zlorabljene in nato umorjene. V povezavi s tem so aretirali dva človeka, Libijca in Egipčana, ki naj bi upravljala enega izmed begunskih čolnov. Obtožili so ju organiziranja in tihotapljenja najmanj 150 ljudi na čolnu, ki se je nato potopil, ni pa znano, ali sta moška povezana tudi s smrtmi žensk.
Obdukcija žrtev bo končana prihodnji teden. ""Ženske so potovale na istem čolnu kot moški, in ko se je čoln začel potapljati, so na žalost odnesle najkrajšo,"" je dejal prefekt Salerna Salvatore Malfi. Na vprašanje, ali je mogoče, da so bile Nigerijke spolne sužnje, ki so jih želeli prodati v Evropi, je Malfi dodal: ""Ne, poti spolne trgovine so drugačne, tihotapci imajo drugačno dinamiko. Da bi ženske spravili na čoln, bi bilo za prekupčevalce preveč tvegano, saj lahko v primeru nesreče izgubijo vse svoje ""blago"", kot imenujejo ženske.""
Italijanski humanitarni delavci iz Salerna so opozorili, da okoli 90 odstotkov vseh ženskih prebežnic prispe v pristanišče z modricami in drugimi znaki nasilja. ""Prava redkost je najti žensko, ki na poti ni zlorabljena, razen morda tiste, ki potujejo z možem. Zlorabljene so tudi ženske, ki potujejo s svojimi otroki,"" je za Guardian dejal Marco Rotunno, član Urada Združenih narodov za begunce (UNHCR).
V preteklem tednu je italijanska obalna straža rešila 2.560 prebežnikov.
"
http://www.rtvslo.si/begunska-kriza/v-sredozemskem-morju-resili-700-prebeznikov-23-jih-je-umrlo/436925,prebežniki,"
					4. november 2017 ob 08:24
					Rim - MMC RTV SLO, Reuters","
A. P. J.
","V Sredozemskem morju rešili 700 prebežnikov, 23 jih je umrlo","Italijanska obalna straža je ob pomoči španske ladje v petek v Sredozemskem morju rešila več kot 700 prebežnikov, a iz morja povlekla tudi 23 trupel.
Rešeni prihajajo iz držav podsaharske Afrike, Pakistana, Libije, Bangladeša, Egipta, Nepala, Jemna, Sirije in Libanona. Identifikacija žrtev še poteka.
V petek so italijanske ladje sodelovale v kar šestih reševalnih akcijah prebežnikov, kar je bil eden najnapornejših dni v zadnjih mesecih. Španska ladja, ki v Sredozemlju deluje v okviru operacije Sophia pod okriljem Evropske unije, je iz potapljajočega gumijastega čolna rešila 64 ljudi in iz vode potegnila vsa trupla, ladja italijanske obalne straže Diciotti pa je v pristanišče Reggio Calabria na varno pripeljala 725 prebežnikov.
Že v sredo so Italijani na varno spravili 900 prebežnikov, za devet ljudi je pomoč prišla prepozno.
Še vedno je dejavna tudi pot po Egejskem morju iz Turčije na grške otoke. V petek so tako Grki in Turki na morju rešili več sto ljudi. Trije so umrli, šest je pogrešanih.
Italijanske ladje v libijskih vodahPo treh letih begunske krize je število prebežnikov, ki skušajo v Evropsko unijo vstopiti prek Italije, sicer močno padlo, potem ko je Rim julija letos podpisal dogovor z Libijo, po katerem italijanske ladje lahko že v libijskih vodah ustavljajo prebežniške čolne in ljudi nato vračajo v Libijo.
Iz Severne Afrike je od leta 2014 v Italijo prispelo okoli 600.000 prebežnikov. Večina je prišla prek Libije, kjer se je po padcu predsednika Moamerja Gadafija v državi razcvetela trgovina z ljudmi.
"
http://www.rtvslo.si/kultura/film/poseben-oskar-za-inarritujev-prelomni-vpogled-v-tezko-pot-prebeznikov/436482,prebežniki,"
					29. oktober 2017 ob 12:34
					Los Angeles - MMC RTV SLO","
M. K.
",Poseben oskar za Iñárritujev prelomni vpogled v težko pot prebežnikov,"Ameriška filmska akademija bo letos podelila oskarja za izjemne dosežke, ki ga je nazadnje izročila pred več kot dvajsetimi leti. Posebno priznanje namenjajo mehiškemu režiserju  Alejandru Gonzálezu Iñárrituju za njegovo odmevno VR-instalacijo Meso in pesek.
Kot so zapisali na Akademiji, z nagrado prepoznavajo ""vizionarsko in silovito izkušnjo pripovedovanja"". Šest minut in pol dolgo virtualno doživetje, s katerim želi režiser gledalcu približati izkušnjo mehiških in srednjeameriških beguncev na težki poti v ZDA, so najprej predstavili na letošnjem Cannesu, pozneje tudi na filmskem festivalu v Benetkah, trenutno pa je instalacijo mogoče doživeti v Los Angelesu, Milanu in Ciudadu de Mexico.
Predsednik akademije John Bailey je o projektu dejal, da sta Iñárritu in direktor fotografije Emmanuel Lubezki z njim ""odprla nova vrata filmske percepcije"". Iñárritujeva multimedijska umetniška in filmska izkušnja je ""globoko čustvena in fizično hipnotična pustolovščina v svet migrantov, na njihovi poti skozi puščavo, osvetljeni svetlobo prvega svita"", njegove besede še povzema BBC. S tem kreativnim prebojem, ki izhaja iz virtualne resničnosti, nadaljuje, nas v jedru poveže s perečo politično in družbeno stvarnostjo ob ameriško-mehiški meji.  
Na poti z resničnimi ljudmiGledalci virtualne instalacije Meso in pesek s podnaslovom Virtualno prisotni, fizično nevidni se znajdejo sredi puščave, kjer se obdani z drugimi prebežniki čez puščavo prebijajo proti ZDA. ""Med ustvarjanjem projekta sem se imel privilegij srečati in pogovarjati z mnogo mehiškimi in srednjeameriškimi priseljenci in begunci. Nekaj izmed njih sem povabil k sodelovanju pri projektu, zato da njihova osebna popotovanja ne bi bila zgolj statistika za nas, druge, ampak bi bila videna, občutena, slišana in izkušena še pri drugih. Tukaj ni nobenih igralcev. To so resnične zgodbe, ki so jih podoživeli ljudje, ki so jih zares izkusili,"" je pred časom projektu dejal režiser.
Impresivna filmska instalacija, ki dozdajšnje pojmovanje VR-filma nadgradi z razstavo resničnih usod in predmetov nastopajočih, je v bistvu prvi tovrstni projekt tako zvenečega režiserskega imena. Iñárritu je ob pripravi projekta prisluhnil zgodbam številnih beguncev. ""Njihove zgodbe so me preganjale,"" je še dejal režiser o pripovedih, ki so jih z njim med pripravo na projekt delili prebežniki.
Oskarja za izjemne dosežke so nazadnje podelili leta 1996 za Svet igrač.  Iñárritu, ki je v zadnjih letih ameriško filmsko akademijo navdušil najprej z Birdmanom, leto pozneje pa še s Povratnikom, pravi, da si želi, da bi gledalec z njegovo VR-instalacijo šele doživel neposredno izkušnjo hoje z begunci, ""kot bi bili v njihovih čevljih, koži in srcih"".
Oskarja za izjemne dosežke bodo režiserju in Lubezkemu izročili 11. novembra v Hollywoodu na 9. podelitvi častnih nagrad. 
"
http://www.rtvslo.si/begunska-kriza/europol-in-eurojust-aretirala-26-tihotapcev-prebeznikov/436276,prebežniki,"
					26. oktober 2017 ob 19:42
					Haag - MMC RTV SLO, STA","
J. R.
",Europol in Eurojust aretirala 26 tihotapcev prebežnikov,"Evropski policijski urad Europol in urad za evropsko pravosodno sodelovanje Eurojust sta v skupni akciji proti tihotapljenju ljudi aretirala 26 osumljencev. V 42 preiskavah so sodelovali preiskovalci iz petih držav. 
Med 26 aretiranimi so jih 11 prijeli v Veliki Britaniji, osem v Belgiji in sedem v Bolgariji. Osumljeni so, da so bili del mreže, ki je v države Evropske unije nezakonito tihotapila prebežnike iz držav, kot so Afganistan, Irak in Pakistan.
Ocenjujejo, da je mreža od julija 2016 organizirala 48 nezakonitih prevozov in tako okoli 400 prebežnikom omogočila nezakonit vstop v EU.
Preiskovalci menijo, da so prebežnike v posebej izdelanih vozilih prevažali v različne evropske države, končni cilj pa je bila Velika Britanija. Vodja mreže naj bi bil Afganistanec, ki je živel v Veliki Britaniji.
Vodja Europolovega centra za boj proti tihotapljenju prebežnikov, Slovenec Robert Črepinko, je ocenil, da je bila to največja letošnja operacija Europolovega centra in jasno kaže, da je tihotapljenje ljudi mednarodno kaznivo dejanje, ki zahteva mednarodno sodelovanje. Hkrati kaže, kako lahko posameznik vodi veliko, vseevropsko mrežo, proti temu pa se je mogoče zoperstaviti s skupnimi preiskavami ter vzporedno koordinacijo preiskav in preganjanja v več državah hkrati.
Preiskavo je januarja letos sprožil Eurojust, Europol ter Belgija, Francija, Nizozemska, Bolgarija in Velika Britanija pa so se vanju vključili junija. 
"
http://www.rtvslo.si/svet/v-gorici-vec-kot-400-prosilcev-za-azil-110-jih-spi-v-predoru/436168,prebežniki,"
					25. oktober 2017 ob 19:36
					Gorica - MMC RTV SLO, Televizija Slovenija","
Eugenija Carl, TV Slovenija
","V Gorici več kot 400 prosilcev za azil, 110 jih spi v predoru","Dve leti po postavitvi žičnatih ograj in drugih ovir na evropskih mejah je bolj ali manj jasno, da pretoka prebežnikov niso ustavile. Nazoren dokaz za to je Gorica, kjer jih je že toliko, da jih nimajo več kam nastaniti.

Država pa kljub prošnjam mestnih oblasti ne ukrepa. Več kot sto prosilcev za azil si je zato domovanje poiskalo v predoru v središču mesta. Spanje na asfaltu, mraz, nevzdržne higienske razmere in bolezni so žalostna slika Evrope tretjega tisočletja.
Sirija, Afganistan … ne, to je Gorica. Lampedusa severne Italije. Sramota evropske civilizacije. Ta predor v središču mesta je streha nad glavo več kot sto prosilcem za azil. Prisilna spalnica, pobeg pred mrazom, dežjem, vetrom. Na vprašanje novinarke, ali je ponoči mrzlo, je afganistanski prebežnik odvrnil: ""Da, da."" A Italija vseeno ostaja dežela njegovih sanj. ""Je dobra država,"" je še dejal prosilec za azil.
Prosilec za azil iz Pakistana pa je dejal: ""Nimamo kje spati, vidite, ni rjuh, ni vzmetnic, spimo na cesti"". Na vprašanje, ali išče delo, pa je odvrnil: ""Seveda, radi bi kaj zaslužili"".
Prostovoljka Cassandra Capochiani: ""Največ jih je iz Pakistana in Afganistana. Prišli so prek Nemčije, Francije in po t. i. balkanski poti. Nekateri imajo znake poškodb, bili so napadeni ali pretepeni, nekateri so preživeli več mesecev v zaporih. Še vedno so v šoku, pogosto potrebujejo psihološko pomoč"". Higienska razmere so obupne. ""Nimajo se kje umiti, običajno gredo k reki, tam tudi perejo oblačila in jih tu razobesijo. Potrebo opravljajo, kjer pač nanese,"" je še pojasnila Caposhianijeva.
Župan: ""Gorica je gostoljubno mesto""Goriški župan Rodolfo Ziberna pa je dejal: ""Gorica je in ostaja odprto gostoljubno mesto, zato je nespoštljivo in sramotno dopuščati, da ljudje taborijo v predoru.""
V mestu nanje naletiš na vsakem koraku. Nastanjeni so v dveh objektih, za druge ni več prostora. Italijanska vlada je obljubila pomoč in rešitve, a na obljube pozabila. ""Z enim zamahom in z nekaj milijoni evrov je mogoče preurediti stare vojašnice, ki bi lahko sprejele skoraj vse prosilce za azil v Furlaniji - Julijski krajini,"" je pojasnil Ziberna.
""Občani so ogorčeni, poskušam jih pomiriti, če je že vlada neodzivna. Upam, da je samo nesposobna in da zadaj niso drugi interesi,"" je sklenil Ziberna.
Afganistanec: Italija je na sončni strani svetaNa svetlem je novinarka srečala Afganistanca, ki je prehodil enako pot kot nesrečniki iz predora. V Gorici je našel delo, jezik mu že dobro gre. Na vprašanje, kaj je po poklicu, je odvrnil: ""Zidar sem. Pred tremi dnevi je prišla za mano tudi družina.""
Zanj je Italija na sončni strani sveta. Čim več sonca poskušajo čez dan vsrkati vase tudi oni. Zaloge toplega. Za ponoči. Ko se bodo spet vrnili v predor in legli na vlažna, ledena tla, odvisni od jutranjega čaja prostovoljcev in juhe goriških gospodinj.
"
http://www.rtvslo.si/slovenija/vkljucevanje-beguncev-v-druzbo-ko-se-vzpostavi-stik-se-meje-hitro-porusijo/435554,prebežniki,"
					18. oktober 2017 ob 22:16
					Maribor - MMC RTV SLO, STA","
T. H.
","Vključevanje beguncev v družbo: Ko se vzpostavi stik, se meje hitro porušijo","Pri vključevanju beguncev v družbo je Slovenija dve leti po največjem begunskem valu še v začetni fazi. Begunci težko najdejo stanovanje in službo, še vedno se pojavljajo negativni odzivi okolice.
A kot je bilo slišati na današnji okrogli mizi v Mariboru, so tudi pozitivne zgodbe, predvsem o številnih prostovoljcih, ki nesebično pomagajo prišlekom.
Maribor je poleg Ljubljane eno redkih slovenskih mest, kjer se izvajajo programi vključevanja beguncev v družbo. Vanje je bil vključen tudi begunec iz Sirije Adel Šarbotli, ki je v Slovenijo prišel pred nekaj več kot letom dni, z novim študijskim letom pa je tu začel študirati gradbeno inženirstvo. Da mu je to uspelo, je bilo ključno, da se je hitro naučil slovenskega jezika, je povedal.
Če se zaposlijo, izgubijo druge ugodnostiPrav znanje jezika je po mnenju drugih sodelujočih na okrogli mizi tisto, kar podre mejo med begunci in domačini. ""To je magično orodje za razbitje predsodkov,"" je povedala prostovoljka in podjetnica Tatjana Nekrep, ki je v svojem podjetju zaposlila dva Eritrejca.
Ker ima podjetje na Pragerskem, kjer se je lokalna skupnost pred dvema letoma uprla vzpostavitvi begunskega centra v kraju, je pričakovala, da bosta nova sodelavca deležna podobnega odziva krajanov. A se to ni zgodilo. ""Največ sta k temu pripomogla sama fanta, ki sta pokazala izjemno prizadevnost pri delu in kulturo vedenja. Z vsakim sta se potrudila spregovoriti vsaj nekaj besed v slovenščini,"" je pojasnila.
Manj zadovoljna je s sistemskimi rešitvami. Begunca je zaposlila prek razpisa zavoda za zaposlovanje in se pri tem spopadla s številnimi administrativnimi ovirami, še posebej jo je zmotilo, da sta fanta ob prevzemu dela izgubila druge ugodnosti. ""Osebi z mednarodno zaščito se torej ne splača iti v to. Drugi, ki so lepo sedeli doma, so na koncu dobili enako vsoto denarja,"" je poudarila.
Najbolj nastrojeni tisti, ki z begunci še nikoli niso imeli stikaTudi na Slovenski filantropiji po besedah Francija Zlatarja ugotavljajo, da takšni državni programi niso spodbudni, hkrati so razočarani, da se le redki slovenski delodajalci odločajo za sodelovanje. ""Naše poslovno okolje na splošno ni pripravljeno na sprejemanje ljudi iz drugih kulturnih okolij,"" je pojasnil.
Težava so tudi stanovanja. ""Pogosto so begunci prisiljeni, da takoj, ko pridobijo status, iščejo stanovanje na trgu. A lastnikov, ki bi bili pripravljeni oddati stanovanje beguncem, je malo,"" je povedal.
Na splošno opaža, da so proti beguncem nastrojeni predvsem tisti Slovenci, ki še nikoli niso imeli neposrednega stika z njimi. ""Ko se enkrat ta stik vzpostavi, se meje hitro porušijo,"" je še povedal Zlatar in kot eno od koristnih rešitev navedel ozaveščanje v šolah.
Tri mesece za ""osnovni orientacijski program""Veliko je sicer odvisno od vsakega posameznega begunca, kako hitro se bo vključil v družbo. Država jim med drugim ponuja trimesečni orientacijski program s ciljem učenja osnov slovenščine in spoznanja osnovnih veščin in postopkov.
To je po besedah Laure Rauš iz Slovenske filantropije dobra osnova, a za številne traja premalo časa. Pri nekaterih beguncih je namreč najprej treba prestati opismenjevanje, saj so nepismeni že v svojem jeziku. ""Iluzorno je pričakovati, da bo v treh mesecih osvojil vse, kar potrebuje, še posebej če ima za seboj izjemno travmatične izkušnje,"" je prepričana. ""Zanje je največji izziv pridobiti občutek varnosti,"" je dodala.
"
http://www.rtvslo.si/slovenija/izrazita-podhranjenost-vojske-v-proracunih-za-prihodnji-dve-leti/434795,prebežniki,"
					10. oktober 2017 ob 14:52
					Ljubljana - MMC RTV SLO, STA","
G. K.
",Izrazita podhranjenost vojske v proračunih za prihodnji dve leti,"Vojska je v primerjavi s policijo in Sovo izrazito podhranjena, je po obravnavi predloga državnega proračuna za prihodnji dve leti sklenila komisija DZ-ja za nadzor obveščevalnih in varnostnih služb.

Predsednik komisije Branko Grims iz SDS-a je v izjavi novinarjem po seji komisije opozoril, da je vojska steber državnosti in ima posebno vlogo, tudi ko gre za vprašanje prebežniške krize ter drugih aktualnih razmer.
Po Grimsovih besedah se Evropa in z njo Slovenija spoprijema z največjimi varnostnimi izzivi po slovenski osamosvojitvi. Še vedno smo priča prebežniški krizi, za kar je po njegovem mnenju najboljši dokaz to, da se o tem pogovarjajo le nekaj tednov po največji seriji terorističnih napadov na tleh EU-ja.
""To daje dodatne izzive, tudi ko gre za vprašanje financ, saj je varnost dobrina, ki je temelj vsega drugega,"" je opozoril Grims in dodal, da se mora tega zavedati tudi vlada ob sestavljanju proračuna. Vendar temu navkljub komisija DZ-ja ob obravnavi proračuna zaznava veliko podhranjenost vojske. ""Ko je šlo za vprašanje obrambe meje, so prebežniki začeli zadeve resno jemati šele ob prihodu Slovenske vojske,"" je poudaril predsednik parlamentarne komisije.
Ob tem je spomnil še na propad IS-ja na območju Sirije in Iraka in dodal, da se ti ljudje vračajo. Po oceni nemške obveščevalne službe se je samo v letu dni število potencialnih teroristov na območju Nemčije povečalo za 64 odstotkov, je povedal.
Meje bo treba zaščititiDodal je, da meja proti Sloveniji ni, navzven ""pa so žal zaradi napačne vladne politike v času prebežniške krize"". A je prepričan, da bo treba meje bistveno bolj kot doslej ustrezno zaščititi in preveriti, kdo pride v Slovenijo.
Na današnji seji so po Grimsovih navedbah vprašali po razlogih za zmanjšanje sredstev, ki so povezana s prebežniki in zaščito meje. Odgovor pristojnih je bil, kot je pojasnil, da pričakujejo več evropskih sredstev. Grims je ob tem spomnil, da Slovenija kot članica EU-ja plačuje v evropski proračun, ""ta denar pa se vrne okoli ovinka prek Bruslja v Slovenijo"". V vsakem primeru bo tako treba po njegovih navedbah na tej postavki nameniti več sredstev.
""Slovenija mora storiti vse, da ostane varna država, saj je varnost temelj blaginje in razvoja,"" je še poudaril Grims. Kot je sicer razvidno iz proračunskih dokumentov, visoka gospodarska rast pospešeno polni državno blagajno - leta 2018 se bo vanjo steklo skoraj 10 odstotkov več kot letos -, vlada je zato pospešila tudi javnofinančno konsolidacijo.
"
http://www.rtvslo.si/svet/zdravniki-brez-meja-policija-na-balkanu-nasilna-do-otrok-prebeznikov/434505,prebežniki,"
					6. oktober 2017 ob 20:25
					Ljubljana - MMC RTV SLO, STA","
B. V.
",Zdravniki brez meja: Policija na Balkanu nasilna do otrok prebežnikov,"Organizacija Zdravniki brez meja (MSF) je bolgarsko, hrvaško in madžarsko policijo obtožila nasilnega ravnanja s prebežniki, zlasti z otroki, da bi jim preprečili prihod v EU.
Za otroke, ki skušajo zapustiti Srbijo, je policijsko nasilje del vsakdanjika, ki ga večinoma izvajajo obmejne policije članic EU-ja, je opozoril vodja MSF-ja v Srbiji Stephane Moissaing.
Kot je Moissaing opozoril, zdravniki in medicinske sestre te nevladne organizacije že več kot leto dni poslušajo eno in isto. ""Ponavljajo se zgodbe o mladostnikih, ki jih pretepajo, ponižujejo in nadnje pošiljajo celo pse, samo zato, ker želijo nadaljevati pot,"" je dejal.
Samo v prvih šestih mesecih letošnjega leta je 92 odstotkov otrok in najstnikov, ki so se zatekli k Zdravnikom brez meja, omenilo psihično nasilje, ki so ga nad njimi izvajali bolgarski, madžarski in hrvaški policisti. Skoraj polovica teh otrok je izpostavila bolgarske organe pregona.
Fizične in psihične posledice nasilnih metodKot menijo Zdravniki brez meja, je sramotno, da članice EU-ja uporabljajo nasilne metode, da bi odvrnile otroke in mladostnike od iskanja mednarodne zaščite v Uniji. Opozarjajo, da to pri njih povzroča resne fizične in psihične posledice, saj tako postajajo ranljivejši, obenem pa jih države s tem potiskajo v roke tihotapcem, proti katerim naj bi se EU boril.
Po balkanski begunski poti je do leta 2016, ko se je zaprla, v zahodno in severno Evropo pribežalo več 100.000 prebežnikov. Med njimi jih je mnogo ostalo v Srbiji, od koder jih vsak dan skuša več deset nadaljevati svojo pot.
"
http://www.rtvslo.si/svet/amnesty-international-evropa-izgnane-afganistance-izpostavlja-nevarnosti/434346,prebežniki,"
					5. oktober 2017 ob 12:57
					Bruselj - MMC RTV SLO, STA","
B. V.
",Amnesty International: Evropa izgnane Afganistance izpostavlja nevarnosti,"Mednarodna nevladna organizacija Amnesty International (AI) opozarja, da so vlade evropskih držav izpostavile nevarnosti skoraj 10.000 Afganistancev, ko so jih prisilno vrnile v Afganistan.
Izgnanim prebežnikom tam namreč grozijo mučenje, ugrabitve, smrt in druge zlorabe človekovih pravic. Kot opozarja nevladna organizacija, v času, ko je v Afganistanu več smrtnih žrtev med civilisti kot kadar koli doslej, evropske vlade vse več prosilcev za azil silijo nazaj v nevarnost, pred katero so pobegnili, s čimer brezsramno kršijo mednarodno pravo.
AI je v poročilu z naslovom ""Prisiljeni nazaj v nevarnost: prosilci za azil vrnjeni iz Evrope v Afganistan"" objavil grozljive primere prosilcev za azil, ki so jih v Afganistan vrnile Norveška, Švedska in Nemčija in ki so bili ubiti, poškodovani v bombnih napadih ali pa živijo v stalnem strahu pred preganjanjem zaradi svoje spolne usmerjenosti ali spreobrnitve v krščanstvo.
""Evropske države namenoma slepe za dokaze""""Odločene, da povečajo število deportacij, vlade evropskih držav izvajajo politiko, ki je nesprejemljiva in nezakonita. Namenoma slepe za dokaze, da je nasilje na rekordno visoki ravni in da noben del Afganistana ni varen, ljudi izpostavljajo nevarnosti mučenja, ugrabitev, smrti in drugih grozot,"" opozarja Anna Shea, raziskovalka AI-ja za pravice beguncev in migrantov, navaja AI Slovenija na svoji spletni strani.
Med Afganistanci, ki so bili prisilno vrnjeni, so tudi otroci brez spremstva in mlajši odrasli, ki so v Evropo prispeli kot otroci. Več ljudi, s katerimi so govorili raziskovalke in raziskovalci AI-ja, je bilo poslanih v predele Afganistana, ki jih niso poznali, čeprav so tam nevarne razmere in vlada nekaznovanost za zločine, kot je mučenje.
""Te vrnitve kršijo mednarodno pravo in se morajo nemudoma prenehati. Iste evropske države, ki so nekoč obljubile podporo boljši prihodnosti Afganistancev, zdaj teptajo njihovo upanje in jih prepuščajo državi, ki je postala še nevarnejša, kot je bila v času njihovega bega,"" je povedala Horia Mosadiq, raziskovalka AI-ja za Afganistan.
Trikrat več vrnjenih AfganistancevPo uradnih statističnih podatkih EU-ja se je med letoma 2015 in 2016 število Afganistancev, ki so jih evropske države vrnile v Afganistan, skoraj potrojilo - s 3.290 na 9.460. To spremlja izrazit padec priznavanja prošenj za azil, z 68 odstotkov septembra 2015 na 33 odstotkov decembra 2016.
V istem obdobju pa se je po podatkih misije ZN-a v Afganistanu (Unama) povečalo število tamkajšnjih civilnih žrtev. Lani je umrlo ali bilo poškodovanih 11.418 ljudi. Napadi na civiliste so se dogajali v vseh delih države, večino napadov pa so izvedle oborožene skupine, vključno s talibani in t. i. Islamsko državo. Samo v prvih šestih mesecih letošnjega leta je Unama naštela rekordno število žrtev med civilisti - 5.243. Vojna v Afganistanu traja že 16. leto.
Grozljive izkušnje po vrnitviRaziskovalke in raziskovalci Amnesty International so govorili s številnimi družinami, ki so opisale grozljive izkušnje, potem ko so jih vrnili iz Evrope. Izgubili so ljubljene, za las preživeli napade, živijo v strahu pred preganjanjem v državi, ki jo komaj poznajo.
Navajajo primer Afganistanke, ki je z družino iz Afganistana zbežala leta 2015, potem ko so njenega moža ugrabili, pretepli in po plačilu odkupnine izpustili. Tvegali so več mesecev dolgo pot in po prihodu na Norveško upali na varno prihodnost. Norveške oblasti pa so jim prošnjo za azil zavrnile. Ponudile so jim izbiro med pridržanjem do deportacije ali da sprejmejo 10.700 evrov in se vrnejo ""prostovoljno"". Nekaj mesecev po vrnitvi v Afganistan je njen mož izginil. Po dnevih brez informacij o tem, kje je, je izvedela, da so ga ubili.
Pogojevana pomočEvropskim vladam so bile v času, ko so podpisale sporazum o vračanju afganistanskih prosilcev za azil, nevarnosti v Afganistanu dobro znane, poudarjajo na AI-ju. V dokumentu, ki je pricurljal v javnost, so agencije Unije priznale ""poslabšanje varnostnih razmer v Afganistanu in groženj, ki so jim izpostavljeni ljudje"", ter ""rekordno visoke stopnje terorističnih napadov in civilnih žrtev"". Kljub temu je EU vztrajal, da ""bi bilo treba v bližnji prihodnosti v Afganistan vrniti več kot 80.000 ljudi"".
Kot poroča Slovenska tiskovna agencija, pa obstajajo verodostojni dokazi, da je bila ta ""potreba"" izražena v obliki pritiska na afganistansko vlado. Ekil Hakimi, afganistanski minister za finance, je tako v parlamentu dejal, da ""če Afganistan ne sodeluje z državami EU-ja glede begunske krize, bo to negativno vplivalo na znesek pomoči, ki jim bo dodeljena"", navaja AI.
Zaupni afganistanski vir, ki je poznal sporazum, ga je podobno kot AI opisal kot ""čašo s strupom"", ki jo je bila afganistanska vlada prisiljena popiti v zameno za finančno pomoč, še navaja AI Slovenija.
"
http://www.rtvslo.si/tureavanture/kulinarika/mirazur-na-azurni-obali-v-4-najboljsi-restavraciji-sveta/434306,prebežniki,"
					5. oktober 2017 ob 06:22
					Menton - MMC RTV SLO","
Kaja Sajovic, kaja.sajovic@rtvslo.si
",Mirazur: Na Azurni obali v 4. najboljši restavraciji sveta,"Na pozidani, uniformirani Azurni obali, kjer se odseki plaž z brezdušnimi hoteli in marinami za bogataše izmenjujejo z bolj divjimi pečinami z bujno vegetacijo, je Menton s svojimi starimi pisanimi hiškami eno še zadnjih (relativno) pristnih provansalskih mestec.
""Biser Francije"", kot pravijo temu nekdanjemu ribiškemu središču, je danes sicer malce nekoherentno sestavljen iz hotelsko-apartmajskega naselja na obrobju, plaže z igralnico in futurističnim muzejem Jeana Cocteauja, idiličnega starega mestnega jedra in strmega zaledja s starimi in zapuščenimi vilami tik ob italijanski meji.
Tu stoji restavracija Mirazur (ime je besedna igra, ki jo lahko prevedemo kot ""pogled na Azurno obalo""), kulinarična institucija, ki se ji je uspelo prav potiho povzpeti na sam olimp, od kar jo je leta 2006 v današnji obliki prevzel Mauro Colagreco, argentinski kuharski mojster, ki je po prihodu v Francijo pa svoje veščine brusil pri slovitem Bernardu Loiseauju, danes (žal) najbolj znanemu kot tistemu kuharskemu perfekcionistu, za katerega so bili pritiski visoke kulinarike in hlastanja po zvezdicah nazadnje preveliki in je leta 2003 storil samomor.
Colagreco se je po mentorjevi smrti preselil v Pariz, kjer se je izpopolnjeval v kuhinjah velikanov Alaina Passarda (Arpège) in Alaina Ducassa (Hotel Plaza Athénée), preden je šel na jug in na svoje. Mirazurju je s svojo izpiljeno tehniko, eleganco in izjemnim občutkom za spajanje okusov že prvo leto priboril prvo michelinko, druga je sledila leta 2012, strmo pa se je vzpenjal tudi na seznamu 50 najboljših restavracij sveta, kjer je po zadnji razvrstitvi že četrta najboljša na svetu, s tem pa tudi prva v Franciji.
Pred Mirazurjem so samo Eleven Madison Park (New York), Osteria Francescana (Italija) in El Celler de Can Roca (Španija). ""Lestvico si postavljamo vedno višje,"" pravi Colagreco, prizemljeni in nasmejani kuharski maestro, pred steno odličij in priznanj v sprejemnici.
Da je Colagreco res mojster, smo se prepričali že leta 2015, ko je, takrat še kot 11. kuhar sveta, na veliki Gelinazovi izmenjavi chefov gostoval v Hiši Franko, dve leti kasneje pa smo ga zdaj obiskali še v njegovi matični rezidenci na Azurni obali, restavracijo pa ima tudi v Parizu.
Razgled za bogoveDo Mirazurja vodi strma, vijoča se ulica, mimo starega delavskega dela Mentona, mimo dopustniških vil, palm, bananovcev, akacij, pinij, cipres in cvetočih bugenvilij vse do vrha hriba, kjer je že italijansko-francoska meja. Z razgledom na lesketajoče se morje bi bila lokacija idilična, če ne bi v zadnjem času povečan tok beguncev, ki skačejo iz vlaka na vlak, ki brzi tam mimo, naelektril ozračje. So pa verjetno kar duhu časa primerni groteskni prizori, ko obupani afriški prebežniki ob mraku prečkajo mejo mimo luksuzne modernistične bele stavbe restavracije, kjer se toči šampanjec ter se jé jastoge in kaviar.
""Makron krvavice z jabolkom granny smith,"" sporoči uglajeni vodja strežbe stare šole – tiste vrste, ki s čisto avtoritativno prezenco obvladuje številčno, do perfekcije izpiljeno in uigrano osebje. Maître d' še v sprejemnici z oblazinjenimi fotelji, celostenskimi okni in bajnim razgledom na celoten zaliv in hribe v meglicah pred vas postavi prvi pozdrav iz kuhinje. Makron je bil kot dih lahek, v kozarec pa je drugi član strežbe njej že natakal Taittingerjev Comtes brut rose (2006), njemu pa blanc de blanc brut Millesime (2007) šampanjske hiše Amour de Deutz.
Pozdravov iz kuhinje (amuse bouche) je skupno kar šest - mesnemu makronu sledi klasična kombinacija pese in kozjega sira, vizuelno najmočnejši efekt pa naredi do hrustljavosti zapečena sardelina kost, ki ji dodajo zgolj kanček limoninega konfita in črne olive. Na pladnju nato prinesejo ""mali gozdiček"" s polžkom iz ocvrtega zelja, polnjenim z moussom iz česna in peteršilja. Mirazurjev ""klubski sendvič"" je grižljajček solate, karamelizirane pancete in avokadove kreme, zadnji pozdrav pa je bel miso z želejem piščančje jušne osnove. Bo dovolj za zbujanje apetita?
Surovine z vrtaČeprav morda bi ob vsem povedanem lahko dobili drugačen občutek, pa Mirazur ne gradi svojega ugleda na praznem prestižu, najdražjih surovinah ter zlatu in kristalu – tu ne dobite občutka, da stopate v katedralo, kamor navadni smrtniki nimajo vstopa. Prtov ni, mize so lesene, vzdušje v relativno majhni, kiča okleščeni restavraciji (14 miz za 45 ljudi) pa sproščeno, kljub temu, da ste nekje pri četrti predjedi že pozabili šteti, koliko članov osebja se je izmenjalo pri vaši mizi.
Colagreco svojo restavracijo gradi predvsem na surovinah, na katere polaga največ pozornosti, pa naj si gre za ribe in drugi morski živelj, ki mu jih dostavlja njegov ribič iz Mentona, ki hodi na ribolov s svojo staro barko, ali pa za zelenjavo, agrume in zelišča, ki rastejo na Mirazurjevem vrtu, le streljaj od restavracije, kamor vsako jutro prihaja ekipa iz kuhinje po svež pridelek.
Colagreco je tako pozoren na svežino surovin, da se krožniki v Mirazurju spreminjajo vsak dan (!), odvisno od dnevnega ulova (poudarek je na morski hrani, ne na mesu), bere na tržnici in pridelka na vrtu. ""Za nas je to boljše, nisi vezan na določeno surovino, ki lahko, da na dani dan ni najbolj optimalna,"" mi razlaga Colagrecov sous-chef Simone med sprehodom po vrtu, kjer kapucinke in bučke plezajo po stenah stare vile, ki je nekoč stala na tem mestu, sončnice pa dvigajo svoje glave proti živi skali nad vrtom. Vrt je na prvi pogled majhen, a se zdi, da ima res vse - jajčevec, jagode, stročji fižol, blitva, volčje jagode, kapre, mandlji, bob, grah, bazilika, breskve, paradižnik, sladkorni grah …
""Tule je gorčica, divja špinača, koromač, luštrek, drobnjak …,"" kaže mladi Italijan. ""Tamle je pikantna rukola, trenutno jo uporabljamo za ribo z algami, moussom lignjev in bučo … na, poskusite,"" mi pomoli in krene naprej, med gredice korenčka, portulaka, koriandra (ta igra veliko vlogo v Maurovi kuhinji) in rmana, ki se je zvečer znašel na krožniku z golobom z jagodičevjem. Simone mi že lušči iz stroka čičeriko, ki jo uporabljajo še mlado, zeleno, tisti večer za konzome z vampi polenovke.
Ostriga kot podpisNekaj semen Colagreco za vrt prinese s svojih potovanj in gostovanj po svetu (že nekaj časa dela tudi kot svetovalec v Aziji), denimo južnoameriško koruzo in sladki koren. Ker je Colagreco odrastel v izseljenski italijanski družini, je argentinskih vplivov v njegovi kuhinji bolj za vzorec (eden od takih krožnikov je odojek z molejem, tipično latinskoameriško omako), njegove tehnike in stil temeljijo na francoski kuhinji, tako modernim fermentacijam pa se skoraj povsem izogibajo, saj, kot poudarjajo, gradijo na svežini, kar milo sredozemsko podnebje omogoča. Ni čudnega torej, da je Colagrecov podpisni krožnik – eden tistih, ki ostaja na jedilniku že nekaj let – surovina, za katero je svežina ključnega pomena – ostriga. A ne le katerakoli.
V Mirazurju vam za prvo hladno predjed postrežejo Gillardeaujevo ostrigo, slovitega velikega lupinarja iz Normandije, ki ji pravijo tudi rolls royce med ostrigami. Colagrecova različica pusti ostrigi, da govori zase, prvinske okuse pa omehča s sokom viljamovke, želejem viljamovke, creme fraiche, šalotkino kremo in ""kaviarjem"" iz tapioke. Ob njej postrežejo svežo, organsko belo zvrst Milio (2016) provansalske kleti Clos de L'Ours, sicer pa je na vinski karti precej skromnih 380 vin, pretežno francoskih, kar nekaj pa je tudi portugalskih in italijanskih vin.
Praktično edini namig, da je chef Južnoameričan, pride s kruhom ""za deljenje"" (pain de partage), slastnim hišnim belim hlebcem, ki ga postrežejo z odo kruhu čilskega pesnika Pabla Nerude. ""Kako preprost si, kruh, in kako globok! Si energija človeštva, tako pogosto občudovan čudež, volja do življenja sama. Zemlja, lepota in ljubezen, vse ima okus po kruhu. Vse obstaja, da bi se delilo, da bi se podarjalo, da bi se množilo … Potem bo tudi življenje samo imelo obliko kruha, globoko in preprosto, neizmerljivo in čisto,"" se bere.
Provansalsko oljčno olje, ki ga postrežejo ob kruhu, je v stekleničkah, ki spominjajo na parfumske (Menton je le mesto, kjer vas na vsakem koraku pršijo s toaletno vodico iz tamkajšnjih limon), prvo je klasično, drugo z limono, tretje z limono in ingverjem, četrto z mandarino, peto pa z limono in sečuanskim poprom.
Pesa s kaviarjem in sipini špagetiNato pa se začne zares. Rakovica in rdeči gamberi iz San Rema so v spremstvu rezine repe, grenivke, vinaigretta iz agrumov in hibiskusa v prahu. Nežno, subtilno. Sledi solata iz mladega stročjega fižola, kumar, čebule, divje rukole, češenj ter vinaigretta iz češenj in pistacij, nekakšen mini prikaz Mirazurjevega vrta. Toči se Blanc Fume de Pouilly (2015), sauvignon iz loarske kleti Michel Redde. Naslednji krožnik je vaja v minimalizmu, perfekcija zgolj treh sestavin – peso skuhajo v solni skorji, jo narežejo na tanke rezine, nato pa bogato zalijejo s smetanovo omako in kaviarjem jesetra.
Redoma (2014), bela zvrst iz znane portugalske kleti Niepoort, pospremi še eno na prvi pogled prepoznavno Maurovo jed – v obliko beluša zložene špagete iz bordigherske sipe z omako bagna cauda (piemontska fondi omaka iz česna, sardel in masla), popečenimi artičokami in čipsom iz sipinega črnila. Temu krožniku sledi konkreten repek norveškega jastoga z dodatkom breskve, infuzije verbene in bergamotke.
Vampi polenovke in golob iz DordognePri vinih se vrnemo nazaj v Provanso, k mlademu vinarju, ki stoji za kletjo Chateau Simone, iz katere prihaja beli Palette (2014), bela zvrst, leto dni v hrastovih sodih. Rahla aroma po vaniliji se krasno poveže s holandsko omako, ki spremlja romba s črnim česnom in sladkim korenom. Sledi še en res izjemen, preprost krožnik – krepka goveja juha z luštrekom, v katero Mauro vkuha mlado zeleno čičeriko z vrta in na tenko narezane vampe polenovke.
Vinska spremljava zamenja barvo in v kozarce nalijejo prestižnega bordojca Chateau Margaux, letnik 2009, ki pospremi goloba iz Dordogne (rejke Marie Le Guen) z omako iz sezama, piro s parmezanom, jagodno omako in jagodičevjem. Sledi še zaključek – bogat sirni asortiman (46 mesecev zorjen comte iz Alzacije, modri sir iz Jure, reblochon iz Savone, lokalni siri, ovčji sir), pospremljen z limonino marmelado in breskovim konfitom, za njim pa preddesert, v katerem se Mauro igra s teksturami fig (panacotta, figov žele, granita, sveže fige).
Neletniški Ambre kleti Domaine Lafage iz Perpignana pospremi ""Naranjo en flor"", sladico iz žafranove kreme, pomarančnega sorbeta, mandljeve pene in sladkorne čipke, od vas pa se poslovijo s piškotki iz matche in agrumov, mesnimi piškotki (dejansko gre za krhko pecivo iz mesne redukcije in začimb) z marmelado in žele bomboni.
Cena 10-hodnega menija v Mirazurju stane 140 evrov, kar je v primerjavi z ostalimi restavracijami tega ranga (a nižjega ugleda) pravzaprav malo, še zlasti, če pomislimo na obscene štirimestne cene, ki jih držijo nekatere pariške institucije.
Mimogrede, na lestvici najboljših 50 restavracij sveta, sta se med francoskimi restavracijami za Mirazurjem uvrstila oba Colagrecova mentorja, Passard je z Arpègeem na 12. mestu, Ducasse pa s Plazo Athénée na 13.
*Obiski restavracij v sekciji Kulinarika niso plačani; novinarka vse stroške krije sama.
"
http://www.rtvslo.si/slovenija/vzpostavitev-nadzora-na-meji-z-italijo-brez-podpore-poslancev/433508,prebežniki,"
					26. september 2017 ob 07:39,zadnji poseg: 26. september 2017 ob 18:54
					Ljubljana - MMC RTV SLO, STA","
G. C., G. K.
",Vzpostavitev nadzora na meji z Italijo brez podpore poslancev,"Razprava o priporočilu SDS-a, po katerem bi DZ vladi predlagal pripravo ukrepov za vzpostavitev nadzora na meji z Italijo, je pokazala, da predlog podpirata SDS in NSi, medtem ko so v koaliciji in delu opozicije priporočilo označili za populistični vzgib.

Predlog poslanske skupine SDS-a, naj vlada takoj pripravi vse potrebno za vzpostavitev nadzora na meji z Italijo za preprečitev večjega prehajanja ilegalnih migrantov, že v razpravi na matičnem delovnem telesu ni bil deležen podpore, zato je DZ na plenarni seji o problematiki opravil zgolj razpravo. Poslanec SDS-a Branko Grims je v imenu predlagateljev opomnil, da se meje okoli Slovenije zapirajo in da še vedno ostaja nevarnost, da država postane žep za prebežnike. Že sorazmerno majhno število migrantov bi v tem primeru pomenilo problem za gospodarstvo, varnost ljudi in socialo države. 
Notranja ministrica Vesna Györkös Žnidar mu je odgovorila, da so razmere za zdaj obvladljive z rednimi oblikami policijskega dela. Policija po njenih zagotovilih stalno spremlja razmere in ima pripravljene tudi stopnjevalne ukrepe. Kot je poudarila, pa na podlagi vseh pridobljenih podatkov in analiz v tem trenutku ni verjetno, da bi se prebežniki množično preusmerjali iz Italije proti Sloveniji.
Državni sekretar na notranjem ministrstvu Boštjan Šefic je dodal, da omenjenega izziva ne podcenjujejo, ocenjuje pa, da vlada pri njegovem obvladovanju deluje dobro in uravnoteženo. Policija ustrezne ukrepe izvaja tako na zeleni meji kot tudi na mejnih prehodih. Izvedenih je bilo bistveno več ukrepov kot v minulih obdobjih, in to uspešno. Prav tako je ministrstvo dejavno na področju zakonodaje, je pojasnil.
Slovenija uspešno varuje schengensko mejoObenem je Slovenija uspešna pri varovanju schengenske meje, je zatrdil Šefic. Kot je ponazoril, to med drugim dokazuje podatek, da avstrijski organi v minulih tednih niso zaznali niti enega nezakonitega prehoda iz Slovenije. Tudi zato Šefic ne soglaša s trditvijo, da Avstrija Sloveniji ne zaupa. Res pa je, da ima severna soseda izzive na drugih mejah, je dodal.
Mnenja poslancev različnaPoslanec SMC-ja Marko Ferluga je v poslanski razpravi dejal, da gre pri razpravi za ""tipičen politični manever"", iz katerega se napaja volilna baza SDS-a. Ferluga se strinja, da se Evropa še vedno ukvarja s prebežniškim pritiskom, toda za takšno priporočilo po njegovem mnenju ni nobene potrebe.
Vinko Gorenak iz SDS-a je spomnil, da je matični odbor priporočilo SDS-a obravnaval v času, ko je avstrijska stran napovedovala napotitev vojske na slovensko-avstrijsko mejo. Od modre koalicije bi Gorenak pričakoval, da bi takšna priporočila vsaj načelno sprejela, tudi če ob tem morda pripravlja tudi svoje ukrepe.
Benedikt Kopmajer iz DeSUS-a pa je pritrdil, da razprava o priporočilu ni smiselna, saj je avstrijska stran že kmalu po omenjeni napovedi svoje izjave omilila. Bi pa bila po njegovih besedah dobrodošla razprava o izrednih razmerah v Sredozemlju.
Po besedah poslanke SD-ja Bojane Muršič se begunce in migrante mnogokrat povezuje s terorizmom, in to kljub temu, da ""nas oblasti držav, v katerih se je tak dogodek zgodil, še vedno presenetijo z novico, da so storilci rojeni v Evropi"". Kot je dodala, je Slovenija za večino beguncev in migrantov še vedno tranzitna država. Tistim beguncem, ki ostanejo tu, pa je treba po mnenju Muršičeve omogočiti, da Slovenijo sprejmejo kot svoj dom.
V NSi-ju medtem menijo, da Slovenija ne sme privoliti v koncept prostega in nenadzorovanega prihoda prebežnikov v EU, je povedal poslanec Zvonko Lah. Ob vse strožjih ureditvah v dosedanjih ciljnih državah, denimo v Nemčiji in na Švedskem, bi tudi Slovenija lahko v prihodnje postala ciljna država, je opomnil.
Da razprava pomeni ""sovraštvo, zastraševanje in ustvarjanje občutka, da v Sloveniji vladajo izjemne razmere"", pa je ocenil Matej T. Vatovec, poslanec ZL-ja. SDS je v minulih letih po njegovem mnenju izgubila zaupanje volivcev, povrniti pa si ga skuša z zunanjim sovražnikom, pri čemer pa ne izbira sredstev, je povedal.
Potrdili poročili o sumu pranja denarja v NLB-juPoslanci so o sumu pranja denarja v primeru Farrokh v NLB potrdili ugotovitve vmesnega poročila bančne preiskovalne komisije DZ in posebnega poročila komisije DZ za nadzor obveščevalnih in varnostnih služb. Ob tem je potrdil predloge sklepov prve komisije za uvedbo nadzora v tem primeru. DZ bo tako generalni policijski upravi, uradu za preprečevanje pranja denarja, Banki Slovenije in Komisiji za preprečevanje korupcije predlagal, naj v roku treh mesecev opravijo interni nadzor s poudarkom na odgovornosti pristojnih v primeru Farrokh.
Predsednik vlade odgovarjal poslancem Premier Miro Cerar je ob koncu septembrske seje DZ-ja odgovarjal na poslanska vprašanja glede pokojnin, zdravstva, šolstva in domnevnega pranja iranskega denarja v NLB-ju. Poudaril je, da bo spremljal razvoj dogodkov glede domnevnega pranja denarja v NLB-ju, a dodal, da se politika ne more vmešavati v postopke.
Vodja poslanske skupine nepovezanih poslancev Bojan Dobovšek je zastavil vprašanje, iz katerih postavk proračuna bo vlada zagotovila 136 milijonov evrov za pokrivanje izgub javnih zdravstvenih zavodov. Cerar je ob tem dejal, da je bil proračun sprejet novembra 2016, ko vlada še ni imela informacij o stanju v zdravstvenih zavodih. ""Za sanacijo dolga je predviden enkratni finančni transfer v višini 136 milijonov evrov."" Ta po napovedih Cerarja ne bo imel posledic na samo stanje proračuna in javnofinančne cilje, saj so bili ti stroški že predvideni ob sprejemanju proračuna. Sicer pa je poudaril, da je tudi sam presenečen, koliko slabega se je nakopičilo v javnem zdravstvu. 
Vprašanje o iranskem denarjuVprašanje glede iranskega denarja je Cerarju zastavil poslanec SDS-a Branko Grims. Opozoril je, da se je prek banke NLB, ki je v državni lasti, oprala milijarda evrov denarja, ki je prihajal iz države pod embargom. Zanimalo ga je, kaj bo Cerar naredil, da bo v zadevi stekla preiskava.
""Vlada, ki jo vodim, se zelo zaveda odgovornosti glede preprečevanja pranja denarja in financiranja terorizma, zato smo že izvedli več dejavnosti,"" je poudaril Cerar in dodal, da so leta 2015 z novim zakonom odpravili določena tveganja glede pranja denarja in financiranja terorizma. ""Kot predsednik vlade bom skrbno spremljal ugotovitve vseh treh komisij, ki opravljajo delo na tem področju in prek katerih bodo organi pregona tudi lahko dobili informacije za ukrepanje.""
Cerar: Zlorabe bo treba sankcionirati""Če je prihajalo do pranja denarja ali podobnih zlorab bančnega sistema, bo to treba odkriti in tudi sankcionirati,"" je dejal Cerar in dodal, da zdaj čaka na ugotovitve pristojnega tožilstva. Grims je pripomnil, da sta dve komisiji že opravili svoje delo in obvestili pristojne organe. Predlagal je, da Cerar pozove vse vpletene, naj odstopijo s svojih funkcij in omogočijo neodvisno preiskavo.
""Strinjam se s tem, da mora biti preiskava ali kateri koli drug postopek izveden korektno. Naj poudarim, da je državno tožilstvo avtonomen organ pregona. Pričakujem, da bo v teh postopkih, ki bodo tekli v tej zadevi, upoštevan zakon, in politika se v to ne more vmešavati. Če zakon ne bo spoštovan, bomo pač ukrepali, a to je največ, kar lahko naredimo,"" je sklenil Cerar. 
Levica o dragih brezplačnih šolahPoslanec Levice Miha Kordiš je izpostavil, da stroški izobraževanja naraščajo hitreje kot drugi življenjski stroški. V Sloveniji obsegajo stroški izobraževanja 12 odstotkov družinskega proračuna, kar je trikrat več kot v Italiji in štirikrat več kot v Avstriji. ""Nedopustno je, da humanitarne organizacije opravljajo nalogo socialne države,"" je poudaril Kordiš in dodal, da je neumestno, da SMC ""v prostem času 'fehta' za svinčnike, namesto da bi v službenem času skrbel za zmanjševanje revščine"". 
Cerar je poudaril, da je učbenik edino gradivo, ki ga zakon predpisuje, in učbeniški skladi so se v preteklosti uspešno obnavljali skozi prispevek za izposojevalnino, kar pa se je v času varčevanja ustavilo. ""Vlada je letos maja predstavila nov model upravljanja učbenikov. Tako letos šole prvič samostojno razpolagajo z učbeniki iz sklada, izposoja pa za učence ostaja brezplačna,"" je dejal Cerar in dodal, da bo vlada to še naprej spremljala. ""Menim pa da je tudi dobro, da SMC opravlja humanitarno dejavnost. Vlada dela svoje in smo že dosegli določen napredek in moramo opravljati svoje delo v korist družin."" 
Kordiš je ob tem poudaril, da je za letos  učbeniškim skladom namenjenih 3 milijone evrov, kar je za dva milijona manj od leta 2008 in 2009. Cerar pa mu je odgovoril, da na področju šolstva delujejo v smeri, ki bo šla v dobro staršev in otrok, a stanja iz preteklosti ni mogoče vzpostaviti čez noč.
DeSUS o ukinitvi varčevalnih ukrepovPoslanca DeSUS-a Franca Juršo je zanimalo, kdaj bodo ukinjeni varčevalni ukrepi in kdaj bo, če bo, upokojencem povrnjena razlika neizvedenih uskladitev pokojnin. Jurša tudi sprašuje, kaj bo Cerar kot predsednik vlade naredil za to, da bodo plače in pokojnine dostojnejše. Cerar je dejal, da varčevalne ukrepe sproščajo, ""vendar je to treba delati počasi in skupaj z določenimi sistemskimi ukrepi"". Cerar je poudaril, da bodo vsi varčevalni ukrepi na področju pokojnin prihodnje leto odpravljeni, koalicija pa se je odločila tudi za izredno uskladitev pokojnin.
Cerar je še dejal, da smo v obdobju, ko imamo drugo najvišjo stopnjo gospodarske rasti v EU-ju, a bomo ""morali še počakati na to, da bo naš BDP enakega obsega kot v obdobju pred krizo"". Prav zato, tako Cerar, ni mogoče vseh varčevalnih ukrepov sprostiti takoj. Ob tem je dejal, da mora vlada imeti posluh za ranljivi del prebivalstva, a dokler ne dvignemo kazalnikov še više, jim bolj ne moremo pomagati, je sklenil Cerar.
"
http://www.rtvslo.si/svet/nekdanji-libijski-tihotapci-ljudi-naj-bi-ustavljali-prebeznike/433083,prebežniki,"
					21. september 2017 ob 09:57
					Tripoli - MMC RTV SLO, Reuters","
B. V.
",Nekdanji libijski tihotapci ljudi naj bi ustavljali prebežnike,"Vplivna oborožena skupina, znana po tihotapljenju ljudi iz Libije, želi od vlade v Tripoliju legitimnost in zaposlitve na področju varnosti v zameno za ustavitev ladij s prebežniki, ki želijo v Italijo.
Skupina Brigada Anas al Dabaši se je po besedah njenega višjega pripadnika, ki se je Reutersu predstavil kot Mohamed, z vlado, ki ima podporo ZN-a, letos poleti dogovorila o pregonu tihotapljenja.
Reuters se sklicuje na neimenovane lokalne vire, ki so dejali, da so se vladni predstavniki vsaj enkrat sestali z Ahmedom Al Dabašijem, ki glede na letošnje poročilo ZN-a velja za enega glavnih med tistimi, ki omogočajo tihotapljenje ljudi iz Libije.
Prej omenjeni Mohamed je dejal, da je bilo tovrstnih sestankov več in da je bila brigadi ponujena tudi oprostitev kazni za pretekla dejanja tihotapljenja.
Da so dokazali, da lahko izvajajo dogovor s Tripolijem, je skupina, ki šteje več sto ljudi, s pomočjo obalne straže zatirala izplutja prebežnikov, kar je vodilo v 80-odstotni upad prihodov rešenih prebežnikov v Italijo prejšnji mesec, je dejal Mohamed.
Moč milic in pritiski ter ponudbe vladeDa je morala vlada skleniti dogovor, kaže na moč oboroženih skupin v Libiji, ki imajo vse od padca nekdanjega dolgoletnega voditelja Moamerja Gadafija leta 2011 velik vpliv v državi. Libija je namreč razklana na različne politične tabore in oborožena zavezništva. Vlada v Tripoliju želi imeti oblast v mestu in drugih delih na zahodu države, skupine z vzhoda pa ji nasprotujejo.
Obenem je vlada, sama pod pritiskom Italije, po Mohamedovih besedah pritiskala na skupino Anas al Dabaši in ji grozila z združevanjem mest zahodno od Tripolija proti njej. ""Po drugi strani so nam ponudili vključitev v policijo in dovolili včlanitev v vojsko,"" je dejal Mohamed. Kot je dodal, bodo čez šest mesecev vsi člani brigade kot normalni policisti, če bo sporazum z vlado uspešen.
Rim zanika podkupovanje tihotapcevNekateri mednarodni mediji so poročali, da je brigada neposredno od italijanskih tajnih služb prejela pet milijonov evrov za ustavitev ladij s prebežniki, a Mohamed je to zanikal. Tudi Rim je zanikal neposredna plačila oboroženim skupinam. Medtem ko EU in Italija lokalnim oblastem v Libiji ponujata milijone evrov za zajezitev tihotapljenja ljudi, želijo oborožene skupine dokazati, da so edine, ki lahko izvajajo nadzor na terenu.
Julija je prihod prebežnikov v Italijo v primerjavi z lanskim letom upadel za 50 odstotkov, avgusta pa je bil upad 80-odstoten. V preteklih treh letih je bilo v teh dveh mesecih največ prihodov prebežnikov. Letos je skupno v Italijo prišlo več kot 100.000 prebežnikov, kar je 20 odstotkov manj ko leta 2016, kažejo uradni italijanski podatki.
V soboto je libijska obalna straža sporočila, da so zavrnili več kot 1.000 prebežnikov, ki so pluli na osmih ladjah. Istega dne je brigada Anas al Dabaši prestregla še tri tisoč ljudi, je dejal Mohamed. Več kot 1.500 ljudi je bilo rešenih na morju in prepeljanih v Italijo.
Ni jasno, ali bo Tripoli lahko integriral nekdanje tihotapce, ki so zaradi sodelovanja z vlado pod pritiskom drugih skupin, ki želijo nadaljevati tihotapljenje.
"
http://www.rtvslo.si/svet/v-juzno-korejo-se-zatece-vse-manj-severnih-korejcev/432795,prebežniki,"
					17. september 2017 ob 20:04
					Seul - MMC RTV SLO","
J. R.
",V Južno Korejo se zateče vse manj Severnih Korejcev,"Letos je iz Severne v Južno Korejo prebežalo 13 odstotkov manj ljudi kot lani. Večina prebežnikov je sicer delavcev in kmetov, ki bežijo pred revščino, sporoča južnokorejsko ministrstvo za združevanje.
Med januarjem in avgustom letos je v Južno Korejo prebegnilo 780 Severnih Korejcev, je sporočilo južnokorejsko ministrstvo za združevanje, ki se zavzema za ponovno združenje obeh držav na Korejskem polotoku.
Manjše število prebežnikov je posledica strožjega nadzora oblasti v Severni Koreji in krepitev nadzora tako na mejah Severne Koreje in Kitajske, kamor se večina prebežnikov zateče, preden pridejo v Južno Korejo, saj ima Severna Koreja najdaljšo mejo prav s Kitajsko, poroča BBC.
Po podatkih Seula je vse od konca korejske vojne leta 1953 prebegnilo najmanj 30.000 ljudi iz severne države. Državi sta formalno sicer še vedno v vojni, saj se je ta prekinila s premirjem, ne pa tudi z uradno pogodbo ali sporazumom.
Med letošnjimi prebežniki je slabih 60 odstotkov kmetov in delavcev, medtem ko je vojakov in vladnih agentov le tri odstotke, podatke ministrstva navaja tiskovna agencija Yonhap.
Kuvajt izključil veleposlanikaMedtem je Kuvajt v sklopu sankcij mednarodne skupnosti proti državi izključil veleposlanika Severne Koreje. Dejanje prihaja le nekaj dni po pozivih ZDA, naj mednarodna skupnost okrepi sankcije.
Kuvajt je bil sicer edina država v zalivski regiji, ki je gostila veleposlaništvo Severne Koreje. V deželi sicer dela od 2.000 do 2.500 delavcev iz azijske države, še več tisoč naj bi jih neuradno delalo po drugih zalivskih državah, poroča francoska tiskovna agencija AFP.
"
http://www.rtvslo.si/svet/cavusoglu-nic-na-bliznjem-vzhodu-se-ne-resi-brez-zda-ali-rusije/432083,prebežniki,"
					10. september 2017 ob 06:54
					Bled - MMC RTV SLO","
Helena Milinković
",Cavusoglu: Nič na Bližnjem vzhodu se ne reši brez ZDA ali Rusije,"""Preprečili smo prevrat. Zahvala za to gre Erdoganovemu vodenju in pogumnemu turškemu ljudstvu. Samo v eni noči so prevratniki ubili 250 državljanov. Si lahko predstavljate, kaj bi bilo, če bi prevrat tisti dan uspel. Vse bi nas pobili,"" je glede dogodkov lansko poletje neomajen turški zunanji minister Mevlut Cavusoglu.
Odnosi med Turčijo in Evropsko unijo so se poslabšali po spodletelem prevratu lansko poletje. Iz Evropskega parlamenta in nekaterih držav članic se zaradi čistk in izrednih razmer po prevratu vrstijo pozivi k prekinitvi pogajanj o turškem članstvu v Uniji. Ta so trenutno zamrznjena. Za članstvo v Uniji je ta 80-milijonska država prvič zaprosila leta 1987; Turčija je bila že članica zveze Nato, želela pa se je pridružiti takratni Evropski gospodarski skupnosti. Evropska unija je največja tuja vlagateljica v Turčiji in njena največja trgovinska partnerica. Turčija je v ospredju mednarodne politike tudi zaradi vojn in napetosti na Bližnjem vzhodu, v katerih igra pomembno vojaško in diplomatsko vlogo. Na ta in druga aktualna vprašanja je ob robu blejskega strateškega foruma v polurnem intervjuju odgovarjal turški zunanji minister Mevlüt Cavusoglu.
Gospod Cavusoglu, začniva z najbolj vročo temo ta trenutek. V Nemčiji se bližajo volitve. Angela Merkel je v nedeljskem soočenju rekla, da bo med voditelji Unije iskala somišljenike, tiste, ki menijo, da Turčija ne bi smela nikoli postati članica Evropske unije. Je članstvo za Turčijo še politična prioriteta? Je to še politično vprašanje?Članstvo v Evropski uniji je strateški cilj Turčije. Z Unijo smo leta 2004 podpisali sporazum o nadaljevanju pogajanj za polnopravno članstvo in oktobra 2005 smo nato ta pogajanja sprožili. Vse takratne članice Evropske unije, tudi Nemčija, so ta dogovor podprle in ga tudi podpisale. Zdaj pa politiki iz različnih držav menijo drugače. Sprašujemo se, zakaj. Kje je težava in zakaj nočejo Turčije v EU-ju? In zakaj je to vprašanje med volitvami v Evropi tako visoko na dnevnem redu? To je zelo dobro vprašanje, a bi nanj morali odgovoriti EU oziroma tiste članice in politiki, ki o tem govorijo. Pri nas se ni nič spremenilo. Bilo je nekaj razočaranj, kakor veste, je postopek dolg in težaven. Turki članstvo vse manj podpirajo. Zaupanje v EU upada tudi med državljani številnih evropskih držav. Evropa se mora reformirati. Evropa se srečuje s številnimi izzivi in Turčija veliko prispeva k zagotavljanju varnosti Unije in njenemu gospodarskemu razvoju. Prizadevamo si tudi za rešitev težav, s katerimi se vsi skupaj spopadamo. Kaj sploh hočejo od Turčije?! Na to vprašanje morajo odgovoriti. In zakaj je med nemškimi volitvami najpomembnejša tema Turčija. Nemčija ima sama veliko težav, recimo gospodarske in druge težave. V Nemčiji naraščajo rasizem, ksenofobija, islamofobija, nestrpnost, diskriminacija, krepijo se čustva proti prebežnikom. Kako bo Nemčija to premostila? Poglejte tudi njihov tisk, tam je enako, tudi njihovi politiki izražajo take nazore. Vse to je že načelo posamezne svoboščine. Nemčija je ena izmed ključnih držav v Evropi. Torej če si je Nemčija premislila, potem si lahko predstavljate, kaj se lahko zgodi v drugih državah. Nemčija mora biti močna in mora braniti evropske vrednote. Toda to, kar se zdaj dogaja v Nemčiji, nas spominja na dogodke pred prvo in drugo svetovno vojno. To nas resno skrbi. Zato ni pomembno, kaj je rekla Merklova, saj jo je v to prisilil Schulz. Če pogledate samo debato in ne veste, da gre za predvolilno soočenje, se vam zdi, da poteka debata o Turčiji. Začela in končala sta s Turčijo. Prepričan sem, da bi taki voditelji morali govoriti o pomembnejših temah, o temah, ki zanimajo nemške državljane. Na to naj se raje osredotočijo.
V Nemčiji živi velika turška skupnost, verjetno sta nagovarjala ta del volivcev. Navsezadnje bodo tudi Turki odšli konec meseca na nemška volišča.Prav imate, v Nemčiji živi več kot tri in pol milijona Turkov. Številni so postali nemški državljani in bodo seveda odšli na nemške volitve. Jasno jim je, kaj se dogaja. Ampak moram tole povedati, Nemčija vsem pridiga o demokraciji in človekovih pravicah, medtem pa so Turki v Nemčiji pod velikim pritiskom. Nanje pritiska sistem – krajevne oblasti, policija, obveščevalne službe. Pod največjim pritiskom so tisti, ki so podprli referendum v Turčiji, še posebej pa tisti, ki podpirajo predsednika Recepa Tayyipa Erdogana in našo stranko. Kako si to razlagate?! To je vprašanje za Nemce. 
V Evropi in drugje po svetu so se po referendumu vsule različne kritike na turške oblasti. Narašča skrb, da se Turčija oddaljuje od demokracije in postaja vse bolj avtoritarna zaradi uvedbe predsedniškega sistema in predloga za uvedbo smrtne kazni. Smrtna kazen, denimo, je za Evropsko unijo zelo problematična.Nikakor se ne strinjam. V različnih državah obstajajo različni sistemi. Toda demokracija mora prevladati. Tudi po Evropi obstajajo predsedniški sistemi, monarhije, tudi ZDA imajo predsedniški sistem, pa v Latinski Ameriki, osrednji Aziji in v Afriki in so obenem demokratične države. Ni pomembno, kakšen sistem imate – parlamentarnega, predsedniškega ali pa simbolično monarhijo. Demokracija mora prevladati. Pomembna je ločitev oblasti, neodvisnost in nepristranskost sodstva prav tako. In prav to smo storili z novo ustavo. Po referendumu nismo spisali čisto nove ustave, spremenili smo nekatere člene. In to je turško ljudstvo podprlo. Turško ljudstvo verjame v demokracijo, nihče jim je ni vsilil. Spremembe so bile potrjene z glasovanjem v parlamentu; nekaj manj kot dve tretjini poslancev je spremembe ustave potrdilo, nato pa še volivci na referendumu. Uvedli smo predsedniški sistem, saj je bilo ljudstvo naveličano koalicijskih vlad, ki so prav vse končale svoje mandate s političnimi in gospodarskimi krizami. Za vse to smo v preteklosti plačali visoko ceno. Tudi po volitvah junija 2015 je zavladala negotovost, saj nismo mogli sestaviti koalicijske vlade. Nobena politična stranka ni bila pripravljena, vključno z našo – AKP-jem, nobena ni bila pripravljena oblikovati koalicijske vlade, čeprav smo poskušali. Zato smo morali oblikovati jasen politični sistem v Turčiji. V številnih državah obstaja le en politični sistem, mi pa smo imeli pred referendumom dvojni sistem – predsedniškega in parlamentarnega. Stara ustava je bila spisana po prevratu leta 1980, spisali so jo generali. Takratni generali – prevratniki – so predsedniku dali v ustavi veliko moči. Prejšnja ustava je predsedniku države dajala veliko več moči kot sedanja, ni imel pa nobene odgovornosti. To smo zdaj spremenili. Nihče v Evropi ni prebral tistih 18 členov ustave, pa vendar so vsi govorili o tem. Zakaj? Da bi udrihali po Turčiji. Zakaj ne bi najprej prebrali teh 18 členov in šele nato razpravljali, ali je to avtoritativni sistem ali predsedniški sistem s porazdelitvijo moči in delujočimi demokratičnimi ustanovami.
Lahko zagotovite, da je sodstvo v Turčiji zares neodvisno? Sami ste omenili, da je neodvisnost sodstva pomembna za obstoj demokracije in zagotavljanje državljanskih svoboščin. Po lanskem poskusu državnega udara je bilo priprtih več kot 100.000 ljudi, med njimi več kot 200 novinarjev. Nekateri so Turčijo označili za največji zapor za novinarje in borce za človekove pravice. Kako to komentirate?O katerih aktivistih in novinarjih govorite? In kako veste, da je bilo zaprtih več kot 100.000 ljudi? Saj nimamo toliko zaporov. Če mislite na to, da je bilo več kot 100.000 ljudi odpuščenih ali odstavljenih s položajev v državnih ustanovah, lahko to potrdim. Poglejte, imeli smo poskus prevrata, spodleteli prevrat. Preprečili smo ga. Zahvala za to gre Erdoganovemu vodenju in pogumnemu turškemu ljudstvu. Samo v eni noči so prevratniki ubili 250 državljanov. Si lahko predstavljate, kaj bi bilo, če bi prevrat tisti dan uspel? Vse bi nas pobili. S tanki so šli nad ljudi, povozili so jih. Bili so običajni civilisti, v rokah so imeli le turške zastave. Nihče ne sprašuje o pravicah tistih ljudi, o pravicah ubitih, 2.200 ranjenih, njihovih svojcih. Kdo je to zagrešil? Tisti prevratniki. In kaj naj bi torej storil po tem? Naj jih pustim na miru in jim dam možnost, da kaj takega v Turčiji ponovijo?! Tega ne moremo storiti in turško ljudstvo tega ne more tolerirati. Imamo neodvisno sodstvo, še bolj neodvisno kot prej. Prejšnji sodniki in tožilci so pripadali teroristični organizaciji Fetullaha Gülena – FETO , zdaj so bili odpuščeni. Njihove sodbe niso bile skladne z ustavo ali zakonodajo, temveč so odločali na podlagi tega, kar jim je tisti bolani človek iz Pensilvanije narekoval. Zato smo odpustili vse tiste ljudi, ki so bili lojalni temu bolniku, ne pa turški državi. Prav?! Tudi sam sem moral odpustiti 20 odstotkov kariernih diplomatov; zakaj sem to moral storiti?! Sem zato srečen? Nisem jih mogel obdržati na svojem ministrstvu, prav?! Res je, aretirani so bili novinarji in turški državljan, ki je bil direktor organizacije Amnesty International v Turčiji. Nimam nobenih težav s to organizacijo ali pa z drugimi organizacijami, ki se ukvarjajo z varovanjem človekovih pravic, ali pa z aktivisti. Toda tista oseba je na prenosnem telefonu uporabljala enkriptirano aplikacijo, kodo zanjo pa je lahko dobil samo pri teroristični organizaciji FETO. Torej, ta človek je bil del te teroristične organizacije. Kaj naj torej storim?! Naj si pred tem zatiskam oči samo zato, ker gre za vodjo Amnesty Internationala? Ta v Turčiji dela zelo dobro. Pred dvema tednoma so me obiskali v Ankari in spodbudil sem jih, naj nadaljujejo svoje delo. Prav tako nas lahko odprto kritizirate. A če kdo podpira teroristično organizacijo ali pa je njen član, kaj storiti? Kaj bi storili v Sloveniji, če bi kdo v sodstvu ali medijih pripadal teroristični organizaciji Islamska država?! Bi bili kar tiho, samo zato, ker gre za novinarko ali novinarja? V Turčiji so tudi novinarji, ki so pomagali pri organizaciji državnega udara in sodelovali pri njem. Naj vse preslišim samo zato, ker so novinarji ali ker me bodo v tujini obsojali?! Podoba Turčije je pomembna, toda varnost mojega naroda in trdnost države sta zdaj najpomembnejši. Evropa nas pri tem ni podprla, zato ne potrebujemo njenih pridig. Sami ste videli, kako so Nemčija in nekatere druge evropske države postale zatočišče za te teroriste, za pripadnike terorističnih organizacij PKK, YPG in FETO. Vsi teroristi zelo srečno živijo v Nemčiji, pa tudi v drugih tukajšnjih državah. Zakaj? Zakaj te države podpirajo te teroristične skupine?! Zdaj se turški državljani sprašujejo, zakaj te države podpirajo te teroristične organizacije, ali stojijo za njimi in ali so morebiti celo organizirale spodleteli prevrat. To je trenutno glavno vprašanje v Turčiji. To se ne sprašujem jaz, ampak me to sprašujejo številni zaskrbljeni državljani.
Turčija je sosednja država Iraka in Sirije. Uradno je v vojno v Sirijo vstopila lani poleti. Številni očitki in dokazi kažejo, da je Turčija služila kot tranzitna država za borce IS-ja z vsega sveta. Zdaj poslušamo z bojišč v Iraku in Siriji ter vladnih palač zmagovite besede o porazu IS-ja, a grožnja ni izginila. Kako velika grožnja Turčiji je IS?IS je še vedno velika grožnja, saj je Sirija še vedno kaotična. Čeprav se boj proti IS-u nadaljuje, se moramo osredotočiti na politično rešitev. V nasprotnem primeru bo Sirija ostala območje radikalizacije in zatočišče terorističnih skupin. Res je, teroristi so prečkali Turčijo nezakonito in se v Siriji in Iraku pridružili različnim terorističnim skupinam. Z njima si delimo dolgo mejo, samo s Sirijo si delimo 911 kilometrov meje, z Irakom pa še 300 kilometrov meje. Teh meja ni bilo lahko nadzorovati. Številni evropski državljani, ki so prišli v Turčijo, so prišli brez vizumov, saj jih ne potrebujejo. Nismo vedeli, da so v Turčijo prišli zato, da bi se pridružili IS-ju, o tem nismo prejeli nobenih obveščevalnih podatkov iz tujine. Drugače jim Nemčija, Francija ali druge evropske države ne bi dovolile oditi. Toda mi smo aretirali veliko tujih terorističnih borcev na poti v Sirijo ali pa iz nje. Vse smo deportirali v matične države, potem pa smo poostrili ukrepe na letališčih in na mejah. Z letališč smo vrnili veliko evropskih državljanov, nismo jim dovolili vstopa v Turčijo. Zdaj je vstop v državo prepovedan več kot 55 tisoč ljudem. Vse države izvora smo prosili za več podatkov in sodelovanje; predvsem evropske države nas na začetku niso jemale resno. Zakaj vam to pripovedujem? Iz Turčije smo deportirali veliko tujih teroristov. O tem smo obvestili policije v državah, od koder so prišli, tudi prek diplomatskih predstavništev v Ankari smo jih obvestili. Nekaj mesecev pozneje pa so se ti tuji teroristi spet znašli na turških letališčih ali mejah. Svoje kolege sem spraševal, kako to, da so se lahko vrnili? Tipičen odgovor, ki sem ga prejel, je bil svoboda gibanja. Svoboda gibanja za ljudi, ki se bojujejo na strani IS-ja? Žal nam je, ampak tako deluje demokratična država, je bil najpogostejši odgovor. Gotovo se spomnite strašnih terorističnih napadov v Bruslju in Parizu ... Nekateri od tistih teroristov so bili odgovorni za te bombne napade.
Spomnim se tudi terorističnih napadov v Carigradu.Da, tudi v Carigradu so bili. Ampak nekateri teroristi, odgovorni za napade v Bruslju in Parizu, so bili deportirani v te države iz Turčije. Oblasti so vedele, da so ti ljudje člani teroristične organizacije IS in da so se na njeni strani borili v Siriji. Zdaj sodelujemo veliko bolje. Grožnja še vedno obstaja. Moramo nadaljevati poraz IS-ja in moramo poraziti njegovo ideologijo. IS nima prav ničesar skupnega z islamom. Islam pomeni mir, po islamskih nazorih ne smeš ubiti nikogar. A ti ljudje so našo vero zlorabili. V Turčiji se trudimo, da bi ubili njihovo ideologijo, in poudarjamo, da nimajo prav ničesar skupnega z islamom. So samo teroristična organizacija.
Že nekaj let neuspešno potekajo pogajanja o koncu vojne v Siriji. Je mir v Siriji mogoče skleniti v doglednem času? Kakšna rešitev za Sirijo bi prinesla tudi regionalni mir, saj že dolgo ne gre samo za sirski konflikt?Ni lahko, saj je v Siriji veliko akterjev. In ti imajo različne načrte. Mi smo dali vse od sebe, da bi uveljavili prekinitev ognja, za prekinitev sovražnosti in oblikovanje con z manjšim nasiljem (deescalation zones). Dosegli smo veliko, še posebej po padcu Alepa. Najprej skupaj z Rusijo, potem smo v ta proces vključili še Iran, ki sodeluje na pogajanjih v Astani, ZDA imajo tam status opazovalke. Vztrajali smo, da potekajo pogajanja pod pokroviteljstvom Združenih narodov, vztrajali smo, da morajo biti navzoče tudi ZDA. Uveljavitev vseh teh dogovorov o območjih zmanjšane napetosti je pomembna in trudimo se, da bi to dosegli. Še vedno ostajajo odprta vprašanja, a ti koraki pomenijo gradnjo zaupanja in gradnjo političnega procesa. Toda spodbuditi moramo vse akterje k oživitvi ženevska procesa, ki je glavna platforma za končno politično rešitev. Kakšna naj bo torej politična rešitev? Vključujoča.
Ta politična rešitev vključuje sirskega predsednika Bašarja Al Asada ali ne?Ne verjamem, da lahko Al Asad združi Sirijo, tega je konec. Ni pomembno, ali vam je Al Asad všeč ali ne. Al Asad je bil pred to vojno naš dober prijatelj, toda države po mojem mnenju ne more združiti. Morala se bo zgoditi tranzicija, spisana bo morala biti nova ustava. Trenutno že delujejo delovne skupine, ki pripravljajo volitve, tranzicijo in ustavo. Njihovo delo mora biti učinkovito. Na koncu, ko bo zavladal mir, ko bo IS poražen in ko bomo lahko državo pripravili na volitve, bi morali sirski državljani odločiti, kdo bo vodil državo in kakšen sistem želijo – parlamentarnega, predsedniškega ali polpredsedniškega. Kakršen koli že bo, pa mora biti sistem vključujoč in sekularen. Sirija je namreč večetnična in večverska država. Trenutni režim žal ni vključujoč.
Stališča turške vlade do kurdskega vprašanja so dokaj jasna. Leta 2012 so se začela zgodovinska mirovna pogajanja med turško vlado in Kurdi v Turčiji, leta 2015 pa so ta neslavno propadla. V Kurdistanu v Iraku bodo konec meseca organizirali referendum o neodvisnosti. Turška vlada vzdržuje diplomatske in politične stike z Masudom Barzanijem in njegovo vlado v Kurdistanu, pa vendarle, kaj napovedani referendum pomeni za stabilnost regije?To je dobro vprašanje. Nimamo nobenih težav s Kurdi, k živijo v Turčiji. So naši državljani, naši bratje in sestre. Prav tako nimamo nobenih težav s Kurdi v Siriji, več kot 300 tisoč sirskih Kurdov trenutno živi v Turčiji in večino je iz Sirije pregnal YPG, ki je kurdska teroristična organizacija. YPG in PKK sta dejansko ista teroristična organizacija. Ljudi so pregnali, ker z YPG-jem ne delijo istih marksističnih komunističnih nazorov. To so povprečni, konservativni in verni ljudje. Kurde in kurdsko regionalno vlado v Iraku smo podpirali ves čas in z njo tudi dobro sodelujemo. Pred kratkim sem obiskal Erbil in Bagdad, kjer smo imeli zelo odkrite pogovore. V času, ko se Irak spopada z goro vprašanj in težavami, je izkoriščanje kurdskega vprašanja najmanj neprimerno. Drugič, referendum je v nasprotju z iraško ustavo, in tretjič, referendum ne bo prinesel stabilnosti, prav nasprotno. Regija bo samo še nemirnejša. To sem na srečanju v Erbilu tudi povedal Barzaniju in voditeljem drugih političnih strank. Zato bi referendum morali odpovedati ali prestaviti. Imajo legitimno pravico do neodvisnosti? Da, res je, imajo jo. Njihove pravice so zapisane v iraški ustavi. V resnici morajo dobiti svoje pravice. Predlagal sem, da bi jim Turčija in nekatere druge države, sami jih lahko imenujejo, pomagale pri zagotovitvi kurdskih ustavnih pravic. To sporočilo sem v Bagdadu izrazil zelo jasno, saj imajo Kurdi legitimne in ustavne zahteve, ki jih je treba uveljaviti. Naše sporočilo obema stranema je jasno.
Pogovor sva začela z odnosi med Turčijo in Evropsko unijo, pa še končajva z evropskimi temami. Marca 2016 je Turčija z Evropsko unijo sklenila begunski dogovor. Avgusta letos so v Grčiji zaznali rekordne prihode čolnov s prebežniki iz Turčije. Ali se dogovor med Turčijo in Unijo še izvaja? Ne moremo ignorirati tega, da je v Turčiji še vedno več kot tri milijone beguncev.Dogovor še velja, to potrjujejo tudi številke. Če primerjamo s prihodi lansko leto, je letos teh prihodov za 99 odstotkov manj. Septembra 2015 je prišlo po morju v Grčijo sedem tisoč ljudi na dan, februarja 2016 dva tisoč, zdaj je pa manj kot 50. Številke govorijo same zase. Teh številk si nisem izmislil in pričajo, da rekordnih prečkanj morja ni. Kdor koli pravi drugače, ne govori resnice. Z naše strani dogovor deluje, Evropska unija pa je zelo zadovoljna. Če pa pogledamo obveznosti Unije, pa lahko rečemo, da dogovor žal ne velja. Zavezali so se, da bodo leta 2016 prispevali tri milijarde evrov, do zdaj smo prejeli le okoli 800 milijonov. Obljubili so še, da bodo do konca leta 2018 za begunce v Turčiji prispevali še dodatne tri milijone evrov, ostalo je le pri besedah. Evropska unija je zelo počasna. Žal je Evropska unija postala le birokratski stroj. Unija se je takrat tudi zavezala, da bo odprla nova poglavja v pogajanjih o turškem članstvu v Uniji. Videli ste, kaj pravijo zdaj. Dogovor o sproščenem vizumskem režimu za turške državljane bi moral biti uveljavljen. Brezvizumski režim bi moral veljati tudi za turške državljane, pa ne. Evropska stran je izpolnila le delček svojih obveznosti iz dogovora o migracijah. Formula vrnitve begunca, ki je v Evropo prišel po neregularnih poteh, v zameno za preselitev begunca iz Turčije Evropi ustreza. Toda morali bi začeti tudi prostovoljne preselitve beguncev, potem ko je število prihodov zelo upadlo. A teh preselitev ni. Naša stran je izpolnila vse zaveze.
Kako visoko oviro v turškem približevanju Evropski uniji še vedno prestavlja nerešeno vprašanje Cipra? Letos so pod pokroviteljstvom Združenih narodov znova stekla pogajanja o združitvi otoka. Veliko je bilo optimizma, da se bo zgodil napredek, pa se na koncu ni zgodilo nič. Eno izmed odprtih in nerešenih vprašanj je tudi vloga Turčije kot varnostnega zagotovila suverenega Cipra.Kaj hočete povedati? Da dogovora ni bilo zaradi Turčije? Me to sprašujete?
Ne, sprašujem vas, ali je ovira v pogajanjih o združitvi Cipra turška vojaška navzočnost na Cipru?Če vprašate visoko predstavnico Unije za zunanje zadeve Federico Mogherini in podpredsednika Komisije Timmermansa, oba sta tukaj na Bledu, bosta priznala, da je bila Turčija v teh pogajanjih konstruktivna. Od leta 2002 smo podpirali pogajalski proces, podprli smo tudi načrt nekdanjega generalnega sekretarja OZN-a, Kofija Anana, grška stran pa ga je zavrnila. Kljub vsemu smo edini vztrajali pri sklenitvi dogovora in ves čas podpiramo pogajanja. V švicarskem letovišču Crans Montana sem bil zelo konstruktiven, temu je bil priča generalni sekretar OZN-a Antonio Guterres, navzoča je bila Velika Britanija, pa tudi EU. Če jih boste vprašali, bodo to priznali. Žal tega niso zapisali v poročilo, ampak ne vztrajamo pri tem. To ni obtoževanje ... Pač to ni delovalo. Opazil pa sem, da ciprski Grki ne želijo deliti oblasti in gospodarstva s ciprskimi Turki. To je težava. Ker mislijo, da imajo državo in so polnopravna članica Evropske unije – to je bila velika velika napaka Unije in je v nasprotju z mednarodnimi dogovori, saj ne bi smeli v nobeno organizacijo kot polnopravno članico sprejeti grškega dela Cipra ali pa samo turškega dela Cipra. Člani mednarodnih organizacij lahko postanejo le skupaj. A je bila sprejeta odločitev, da so le ciprski Grki postali del Unije. In zato vztrajajo, da so članica Unije, da imajo lastno državo in lastno gospodarstvo, niso izolirani. Zato je turška stran na otoku ranljiva in jo silijo k sprejetju vseh grških zahtev. Ne želijo deliti oblasti, ekonomije. Tega se zavedajo tudi številne države, temu se politiki ne morejo izogniti. Kaj torej lahko storimo zdaj? Moramo najti nove parametre, znova zagnati pogajanja in najti rešitev. Rešitev moramo najti z mirovnimi pogajanji in diplomacijo. Tako mi razumemo razmere na Cipru. Vsakič znova je Turčija dokazala, da je del rešitve, grška stran pa vsak dogovor zavrača. Grško stran podpirajo, turška pa je izolirana in diskriminirana. Je to pošteno? Menim, da je čas za odpravo blokade in embarga turške strani otoka.
Razmere na Bližnjem vzhodu so iz dneva v dan bolj zapletene in nevarne. Srhljiva iraška vojna traja že 14 let, pa sirska šestletna vojna, zdaj spremljamo še diplomatske ali bolje rečeno nediplomatske zaostritve s Katarjem in Iranom. Turčija v vseh teh krizah in konfliktih igra pomembno vlogo, navsezadnje tudi meji na vojna območja ali pa je del teh vojn. A nič na Bližnjem vzhodu se ne reši brez ZDA ali Rusije. (glasen smeh)
Kako Turčija lovi ravnotežje med tema dvema velesilama oziroma slonoma na tem območju? In, ali vidite sploh kakšno vlogo Unije v teh konfliktih?
(smeh) Turčija je v vseh teh konfliktih igrala objektivno, uravnoteženo in konstruktivno vlogo. Res je, da nas obkrožajo državljanske vojne in konflikti, ne pozabimo še vseh zamrznjenih konfliktov. Gorski Karabah, Transdjestrnje, Južna Osetija, Abhazija, zdaj še Krim in očitno Ciper. Sodelujemo z vsemi akterji, pri reševanju sirske vojne sodelujemo z ZDA in Rusijo. Naših odnosov s katero koli od teh držav, Rusijo ali ZDA, ne razumemo kot alternativo v odnosih z eno izmed njih. Dobre dvostranske odnose imamo lahko z vsako od teh držav, z Rusijo in ZDA hkrati. Rusija je naša soseda, je naša partnerica, ZDA pa so naša zaveznica in pomembna partnerica, s katero sodelujemo že dolga leta. Glede drugega dela vašega vprašanja: nekateri voditelji v Uniji želijo resnično kaj narediti, a niso ravno učinkoviti. EU namreč izgublja svoj vpliv in moč. EU se zanaša na tako imenovano ""mehko moč"" - soft power -, a je že dolga leta ni bila sposobna uporabiti. Mislim, da je tudi ne bo sposobna uporabiti še nekaj časa, razen če se bo Unija reformirala. To je težava. EU želi prispevati k povojni obnovi Iraka ali Sirije, torej želijo igrati na finančno karto, a če pogledate, kakšna je njena vloga na terenu, je ni zaznati. So nekatere države članice – Francija in Velika Britanija -, ki so zelo aktivne v Siriji in Iraku. A to je le peščica držav. Institucije Evropske unije so skorajda nevidne. Mi, Turčija, skušamo Evropsko unijo vključiti v vsakega od teh procesov. Recimo pri pogajanjih v Astani Unija ne sodeluje, a o po vsakem krogu pogovorov o njih informiram visoko predstavnico Mogherinijevo, pa tudi nekatere kolege v drugih članicah Unije. Ne skušamo izključiti ali diskriminirati EU-ja. A zaradi številnih razlogov, ki jih ne želim tu izpostaviti, Unija izgublja moč povsod. To ni obtožba, ampak moje mnenje.
Kako pa ocenjujete slovensko-turške odnose? Slovenija je ena redkih evropskih držav, ki ima s Turčijo strateški dogovor.Naši politični odnosi so odlični, naše gospodarsko sodelovanje pa se izboljšuje. Nimamo nobenih odprtih vprašanj v dvostranskih odnosih. Slovenija podpira pridružitev Turčije Evropski uniji. Ko Slovenija graja Turčijo ali nam kaj predlaga, to upoštevamo, saj vemo, da nima skritih namenov. Naši odnosi so zelo dobri in temeljijo na medsebojnem zaupanju. Na obeh straneh sta odločenost in politična volja za poglobitev sodelovanja na številnih področjih.
"
http://www.rtvslo.si/lokalne-novice/primorje/tisoci-evrov-za-integracijsko-hiso-na-skofijah-v-zrak/432065,prebežniki,"
					8. september 2017 ob 21:33
					Škofije - MMC RTV SLO","
 
",Tisoči evrov za integracijsko hišo na Škofijah v zrak,"Integracijska hiša na Škofijah, kamor naj bi po prvotnih načrtih ministrstva za notranje zadeve namestili do 50 ljudi pod mednarodno zaščito, bo vzela slovo, še preden je odprla svoja vrata. Nastali stroški, ki po naših izračunih presegajo 20.000 evrov, bodo pokrili davkoplačevalci.

Na novoustanovljenem Uradu za oskrbo in integracijo migrantov so po julijskem prevzemu objekta na Škofijah sprejeli odločitev, da od najemne pogodbe odstopijo. Pri tem so uveljavili klavzulo trimesečnega odpovednega roka. Med razloge za tako odločitev navajajo stališče lokalne skupnosti, ki je taki ideji nasprotovala.
Spomnimo, da so pogodbo za najem objekta na ministrstvu za notranje zadeve podpisali  13. marca letos, in to dober teden dni po tem, ko je bilo znano odklonilno mnenje tam živečih krajanov. Iz javno dostopne pogodbe o najemu objekta izhaja, da je država za 601 kvadratni meter lastnicama Maji Subotić in Mateji Dežman Brili mesečno obljubila 7.001 evro, pogodbo pa sklenila za obdobje dveh let z možnostjo podaljšanja.
Ministrstvo se je obvezalo tudi, da bo plačalo obratovalne stroške, ki so jih ocenili na 3.000 evrov mesečno. Iz pogodbe še izhaja, da se najemnine in drugi stroški začnejo obračunavati z dnem prevzema. To se je po naših informacijah močno zavleklo. Urad za oskrbo in integracijo migrantov je objekt prevzel 17. julija letos, od takrat naprej pa plačujejo tudi najemnino, ki sicer znaša 6.283 evrov.
Negospodarno trošenje denarjaCivilna iniciativa Škofije, ki je predvidenemu prihodu prebežnikov v naselje močno nasprotovala, odločitev Urada za oskrbo in integracijo migrantov pozdravlja, ne razume pa, zakaj so objekt sploh prevzeli. ""Znano je, da je že mesec prej, torej že v juniju, neurje odkrilo streho stavbe. Od takrat naprej je večji del objekta neuporaben, saj razen gasilcev, ki so objekt prekrili s polivinilom, do danes ni še nihče pristopil k popravilu strehe. Prevzeli so torej nekaj, kar sploh ni bilo primerno za bivanje. Sprašujem se, kje je tukaj gospodarnost,"" pravi vodja civilne iniciative Vlasta Vežnaver.
Z razpletom dogodkov, o katerem pa jih doslej še nihče uradno ni obvestil, so po svoje zadovoljni tudi v Krajevni skupnosti Škofije. ""Vse bolj postaja jasno, da je bilo vse skupaj sproženo zato, da bi obračunali s takratnim predsednikom krajevne skupnosti, torej z menoj. Na neki način jim je to tudi uspelo, razočaran sem nad ravnanjem tako države kakor tudi občine,"" pravi prvi mož Krajevne skupnosti Škofije Edmond Gašpar.
Edi Mavsar, TV Slovenija
"
http://www.rtvslo.si/evropska-unija/orban-madzarska-ne-bo-postala-priseljenska-drzava/432033,prebežniki,"
					8. september 2017 ob 15:58
					Budimpešta - MMC RTV SLO, STA, Reuters","
G. V.
",Orban: Madžarska ne bo postala priseljenska država,"Madžarska bo spoštovala sodbo Sodišča EU-ja, ki je zavrnilo tožbi Budimpešte in Bratislave proti kvotam za premestitev beguncev, a premier Viktor Orban zatrjuje, da se bodo borili naprej.
""Madžarska je članica Evropske unije, pogodbe EU-ja je zato treba spoštovati in priznati sodbe sodišča,"" je Orban povedal za eno izmed madžarskih radijskih postaj. ""Vendar to ni razlog, da bi spremenili priseljensko politiko, ki zavrača prebežnike,"" je še poudaril.
Po Orbanovih besedah odločitev sodišča od Madžarske ne zahteva, da bi kaj naredila, saj se osredotoča zgolj na to, ali ima Unija legitimno pravico do uveljavitve begunskih kvot. ""Prava bitka se šele začenja,"" je opozoril.
Madžarski premier je opozoril, da so nekatere članice EU-ja po svoji volji sprejele prebežnike, zato ne morejo zdaj od Madžarske pričakovati, da bo popravljala njihove napake. ""Nismo Madžari tisti, ki postavljamo pod vprašaj pravila kluba, ampak je Evropska komisija spremenila pravila, kar je nesprejemljivo,"" je dejal.
Madžarska ne bo priseljenska državaV nasprotju z nekaterimi glavnimi članicami, ki so zaradi kolonialne zapuščine postale priseljenske države, Madžarska nima kolonialne preteklosti, je še dejal Orban in dodal, da Madžarska ne bo sprejela te logike, saj ne želi postati priseljenska država.
Vseeno Madžarska ostaja zavezana članstvu v EU-ju, saj so se prebivalci za vstop leta 2004 odločili na referendumu, zato nobena vlada ne more države popeljati ven iz EU-ja, saj je ta odločitev v rokah prebivalstva.
Sodišče EU-ja je v sredo zavrnilo tožbi Slovaške in Madžarske proti kvotam za razporejanje beguncev po Uniji in presodilo, da začasni mehanizem za obvezno premestitev prosilcev za azil dejansko in sorazmerno prispeva k obvladovanju posledic migracijske krize iz leta 2015 v Grčiji in Italiji.
Proti Madžarski, Češki in Poljski zaradi nesodelovanja pri premeščanju beguncev v Uniji poteka tudi postopek EU-ja, ki je trenutno v drugi fazi. Komisija je trojici konec julija poslala drugi opomin in ji dala mesec dni časa za odgovor. Brez ustreznega odziva je naslednji korak tožba na Sodišču EU-ja.
"
http://www.rtvslo.si/evropska-unija/slovaska-sprejema-sodbo-glede-kvot-madzarska-gre-za-neodgovorno-odlocitev/431806,prebežniki,"
					6. september 2017 ob 09:30,zadnji poseg: 6. september 2017 ob 13:01
					Luxembourgu - MMC RTV SLO, STA, Reuters","
K. T.
",Slovaška sprejema sodbo glede kvot; Madžarska: Gre za neodgovorno odločitev,"Sodišče Evropske unije v Luksemburgu je zavrnilo tožbi Madžarske in Slovaške glede sprejema beguncev, kar pomeni, da morata sprejeti begunce iz Italije in Grčije. V Bratislavi so sodbo sprejeli, v Budimpešti so ostri: politiki so posilili evropsko zakonodajo in vrednote.
""Sodišče zavrača dejanja Slovaške in Madžarske zoper začasne mehanizme glede obveznega premeščanja prosilcev za azil,"" je v izjavi zapisalo Evropsko sodišče s sedežem v Luxembourgu. ""Mehanizem dejansko pomaga in omogoča Grčiji in Italiji, da se spopade s posledicami migrantske krize leta 2015. Gre za sorazmeren mehanizem.""
""Odločitev sodišča je neodgovorna, in menimo, da odločitev ogroža varnost vse Evrope,"" je bil v odzivu na sodbo oster madžarski zunanji minister Peter Szijjarto, ki je napovedal, da bo Madžarska uporabila vsa pravna sredstva proti sodbi, ki jo je označil za politično, in ne pravno ali strokovno. ""Politiki so posilili evropsko zakonodajo in evropske vrednote. Ta odločitev praktično in odprto uzakonja moč EU-ja nad državami članicami,"" je dejal in dodal, da se bodo, če bo Evropska komisija še naprej vsiljevala institut obveznih kvot za preselitev, še naprej borili proti temu. ""Resničen boj se začenja zdaj. Uporabili bomo vsa pravna sredstva za zagotovitev, da ne bo sprejeta nobena odločitev o tem, kdo lahko vstopi v Madžarsko,"" je še dejal.
V odzivu na sodbo so iz Bratislave sporočili, da s stisnjenimi zobmi sprejemajo sodbo. Slovaška se želi uvrščati v jedro Evropske unije in biti solidarna, je dejal premier Robert Fico. Ob tem je znova poudaril, da je odločitev Evropske unije o uvedbi kvot krivična. Begunci sploh ne želijo priti na Slovaško, je dejal. ""Naj zgradimo zidove, da bodo ostali pri nas?"" se je vprašal in dodal, da se mu zdi bolj smiselno, da bi njegova država okrepila dejavnosti pri skupnem varovanju zunanjih meja EU-ja. 
AI pozdravlja razsodbo""Današnja razsodba kaže, da se nobena države ne more skriti pred odgovornostjo glede beguncev. Slovaška in Madžarska sta se skušali izmuzniti iz evropskega sistema solidarnosti, toda pri zaščiti ljudi, ki bežijo pred nasiljem in preganjanjem, mora vsaka država odigrati svojo vlogo,"" so v odzivu na razsodbo zapisali v Amnesty International. 
Madžarska in Slovaška sta že ob sprejemanju sheme o premeščanju beguncev iz Italije in Grčije glasovali proti, a ju je večina članic EU-ja preglasovala. Evropski predpis ju tako zavezuje, da sprejmeta 1.300 oziroma 900 ljudi. Madžarska doslej ni nobenega človeka, Slovaška jih je 16, a vztraja, da obvezujočim kvotam nasprotuje.
Pred sodiščem sta državi trdili, da je Svet, kjer so zastopane članice, s sprejetjem sheme presegel svoje pristojnosti. Čeprav sta bili tožnici le dve, tudi druge članice le počasi izpolnjujejo zaveze. Komisija je zaradi tega Madžarski, Češki in Poljski poslala že dva opomina, naslednji korak je lahko tožba.
Po tej shemi, ki bo potekla konec meseca, bi sicer morali premestiti več kot 98.000 beguncev, a so jih doslej manj kot 28.000. Celotne številke tudi ni mogoče doseči, saj vsaj doslej v Grčiji in Italiji sploh ni bilo toliko upravičenih do preselitve. 
Notranja ministrica Gyerkeševa se je včeraj v pogovoru s podpredsednikom komisije Timmermansom o azilni reformi izrecno zavzela za oblikovanje evropskega mehanizma, ki bi v primeru nesorazmernega povečanja migracijskega pritiska na državo članico omogočil hitro in učinkovito pomoč tej članici, a bi to uredila ločeno od dublinske uredbe.
Juncker odgovoril OrbanuPredsednik Evropske komisije Jean-Claude Juncker je medtem v odgovoru na zahtevo madžarskega premierja Viktorja Orbana po povračilu stroškov za ograjo na južni madžarski meji, s katero je Madžarska zajezila migrantski tok čez svoje ozemlje zapisal, da je solidarnost dvosmerna cesta. ""So časi, ko država članica lahko pričakuje pomoč, in časi, ko mora biti v zameno pripravljena dati svoj prispevek,"" je poudaril Juncker in zapisal, da je Unija Budimpešti že odobrila znatna sredstva za soočenje z migracijami, tudi za zaščito južnih madžarskih meja, ki so hkrati zunanje meje EU-ja. ""In solidarnost ni jed po izbiri, ki jo je mogoče izbrati za upravljanje meja, in zavrniti, ko gre za izpolnjevanje odločitev o premestitvi, ki smo jih sprejeli skupaj,"" je še dodal vodja Evropske komisije.
"
http://www.rtvslo.si/svet/zupani-mest-v-furlaniji-julijski-krajini-zaskrbljeni-zaradi-prebeznikov/431293,prebežniki,"
					30. avgust 2017 ob 20:42
					Trst - MMC RTV SLO, Radio Slovenija","
Mirjam Muženič, Radio Slovenija
",Župani mest v Furlaniji - Julijski krajini zaskrbljeni zaradi prebežnikov,"Naraščajoče število prosilcev za politični azil v Furlaniji - Julijski krajini je župane štirih največjih mest - Trsta, Gorice, Pordenona in Vidma - spodbudilo, da so na nevzdržne razmere skupaj opozorili Rim.
V dokumentu, ki ga bodo prihodnji teden izročili italijanskemu notranjemu ministru Marcu Minittiju ob njegovem obisku v deželi, so zapisali svoje zahteve in predloge za reševanje nastalih težav.
Desnosredinski župani Gorice, Trsta in Pordenona ter njihov levosredinski kolega iz Vidma soglašajo, da je nujna takojšnja pomoč države in mednarodne skupnosti. Vsaj 90 odstotkov prebežnikov po njihovem mnenju ne beži pred vojno, temveč prihajajo iz drugih evropskih držav, kjer so jim prošnje za zatočišče zavrnili.
Italija naj bi zato tudi zahtevala spremembo dublinske pogodbe, na podlagi katere naj bi prebežniki za zaščito zaprosili le v prvi vstopni državi.
Več komisij in olajšanje izgonaGoriška komisija za podelitev statusa azilanta namreč ne zmore več tolikšnega bremena, zato župani predlagajo ustanovitev enakih komisij še v Vidmu, Trstu in Pordenonu. Pospešiti bi morali tudi postopke za izgon iz države in povečati število sil javnega reda, menijo. Stroške za zdravljenje prebežnikov bi po njihovem mnenju morala plačati država. Vsem, ki so v Furlaniji - Julijski krajini že pridobili mednarodno zaščito, pa bi morali pomagati, da zaživijo v novih okoljih.
V štirih deželnih mestih je prebežnikov bistveno več od dogovorjenega števila dva in pol na tisoč domačinov. Mnogo jih živi na prostem; v mestnih parkih in na drugih javnih površinah. V zadnjih mesecih so ljudstvo vznemirili tudi kriminalni dogodki, v katere naj bi bili prebežniki vpleteni. Težave pri zagotavljanju pomoči vse večjemu številu prosilcev za azil presegajo vse politične okvire, so še zapisali štirje župani.
"
http://www.rtvslo.si/svet/macron-bi-prebeznike-identificiral-ze-v-cadu-in-nigru/431136,prebežniki,"
					28. avgust 2017 ob 21:41
					Pariz - MMC RTV SLO, STA","
A. V.
",Macron bi prebežnike identificiral že v Čadu in Nigru,"Francoski predsednik Emmanuel Macron je na vrhu evropskih in afriških voditeljev o migracijah v Parizu predlagal, da bi potencialne prebežnike (azilante), identificirali že v Čadu in Nigru, državah osrednje Afrike.
Koliko ljudem bi na ta način omogočili zakonito pot v Evropo, Macron ni navedel. Macron je gostil srečanje, na katerem so sodelovali nemška kanclerka Angela Merkel, italijanski premier Paolo Gentiloni, predsednik španske vlade Mariano Rajoy, predsednika Čada in Nigra Idriss Deby Itna oz. Mahamadou Issoufou ter predsednik libijske vlade narodne enotnosti Fajez Saradž. Srečanja se je udeležila tudi visoka zunanjepolitična predstavnica EU Federica Mogherini.
Namen srečanja je bil okrepiti sodelovanje z afriškimi državami, da bi zajezili migrantske tokove iz Afrike v Evropo in ljudi odvrnili od nevarne poti na staro celino čez Sredozemsko morje. V sklepni izjavi so voditelji izpostavili nujnost preselitve najbolj ogroženih ljudi, ki potrebujejo mednarodno zaščito, iz Libije v Evropo. Merklova je dejala, da bi moral o tem, kdo bi bil do tega upravičen, odločiti Visoki komisariat ZN za begunce (UNHCR).
Obenem je po mnenju udeležencev srečanja v Parizu treba ustaviti migrantske tokove, ki jih organizirajo tihotapci ljudi. ""V nasprotnem primeru bi ljudem poslali napačen signal,"" je dejala nemška kanclerka.
Merklova je po srečanju napovedala večjo podporo delu UNHCR-ja v Libiji, kar bi ljudem, ki jih danes v nedostojnih razmerah zadržujejo libijske milice, omogočilo humanitarno sprejemljivo prihodnost.
Nemška kanclerka je ob tem še izpostavila povezavo med številom ljudi, ki se podajo na tvegano pot čez Sredozemsko morje, in številom tistih, ki na tej poti izgubijo življenje. To po njenem pomeni, da ima Evropa tudi humanitarno odgovornost, da uredi vprašanje nezakonitih migrantskih poti.
Italijani z Afričani skupaj v boj proti tihotapcem ljudiMedtem pa se je Italija, ki je po zaprtju t. i. balkanske poti najbolj pod pritiskom prebežnikov, na srečanju z Libijo, Nigrom, Čadom in Malijem v Rimu dogovorila o ustanovitvi posebne skupine za boj proti trgovini z ljudmi in razvojno pomoč v Afriki. Države naj bi poskrbele tudi za boljšo zaščito morskih in kopenskih meja v Afriki. Pri načrtovanju begunskih centrov v Nigru in Čadu naj bi sodelovali tudi Mednarodna organizacija za migracije (IOM) in Visoki komisariat Združenih narodov za begunce (UNHCR), v Libiji pa naj bi obstoječe sprejemne centre za begunce prilagodili mednarodnim humanitarnim standardom. Poleg tega naj bi se s pomočjo Evropske unije podpiralo tudi prostovoljno vračanje afriških migrantov, ki so pravkar prispeli v Evropo, je sporočilo italijansko notranje ministrstvo. 
 
"
http://www.rtvslo.si/svet/kurz-proti-izkljucno-muslimanskim-vrtcem-zn-poziva-k-strpnosti/431118,prebežniki,"
					28. avgust 2017 ob 18:17
					Dunaj - MMC RTV SLO, Reuters","
A. V.
","Kurz proti izključno muslimanskim vrtcem, ZN poziva k strpnosti","Visoki komisariat Združenih narodov (ZN) za begunce avstrijske parlamentarne stranke poziva, naj se v prihajajoči predvolilni kampanji vzdržijo ksenofobnih debat in naj naredijo več za tiste, ki potrebujejo zaščito in pomoč.
Migracije bodo v avstrijski volilni kampanji, ki se bo septembra močno razplamtela, ena najpomembnejših tem. Avstrija je na vrhuncu begunske krize leta 2015 sprejela približno 90.000 prebežnikov, nato pa zaprla meje in zaostrila retoriko. 
Predsednik Ljudske stranke in aktualni avstrijski zunanji minister, 31-letni Sebastian Kurz, ki je glede na javnomnenjske raziskave tudi resen kandidat za kanclerski položaj, je med drugim po poročanju Reutersa dejal, da ""izključno muslimanski vrtci ne bi smeli obstajati, saj obstaja tveganje, da ustvarijo vzporedne svetove"".
ZN: Porast ksenofobnih debat  ""V zadnjih letih je bil v Avstriji narejen velik napredek pri sprejemanju in integraciji prebežnikov. Hkrati pa z zaskrbljenostjo opažamo porast ksenofobnih debat in izključujočih teženj. Zato pozivamo vse demokratične politične stranke, naj vodijo kampanje pametno in dajo prednost tistemu, kar združuje, ne pa tistemu, kar deli,"" je med drugim zapisano v izjavi za javnost, ki jo je Visoki komisariat za begunce pri ZN-u objavil na spletni strani svoje avstrijske ""podružnice"".
Pri ZN-u so Avstriji ""predlagali"" tudi nekaj ukrepov za boljše ravnanje Avstrijcev z begunci. Med drugim bi si želeli, da bi imeli prebežniki oziroma begunci enake socialne pravice in prejemke kot državljani Avstrije. Avstrijska vlada, ki jo sestavljajo socialdemokrati in Ljudska stranka, je v povezavi s prebežniki letos sprejela vrsto ukrepov, med drugim je tudi uzakonila prepoved nošnje burke.
Avstrijske parlamentarne volitve bodo 15. oktobra.      
  
"
http://www.rtvslo.si/svet/merklova-ne-obzaluje-odlocitve-o-odprtju-meja-leta-2015/431047,prebežniki,"
					27. avgust 2017 ob 21:45
					Berlin - MMC RTV SLO, Reuters, STA","
J. R.
",Merklova ne obžaluje odločitve o odprtju meja leta 2015,"Nemška kanclerka Angela Merkel je v intervjuju dejala, da ne obžaluje svoje odločitve o odprtju nemških meja za prebežnike leta 2015 in da je ne bi spremenila, tudi če bi imela priložnost. 
""Vse pomembne odločitve iz leta 2015 bi bile enake,"" je 63-letna Merklova dejala za nemški časopis Welt am Sonntag. Zanikala je, da je bilo odprtje meja napaka - kljub posledičnemu prihodu okoli milijona prebežnikov iz Sirije in Iraka, kar je sprožilo razkole v stranki in ji zmanjšalo podporo.
""Šlo je za izredno težaven položaj, v katerem sem odločitev sprejela glede na to, za kar sem verjela, da je prav tako s političnega kot humanitarnega vidika,"" je dejala nemška kanclerka in dodala, da se takšne izredne razmere pojavijo občasno in ""takrat se mora vodja vlade odzvati"".
Po njenih besedah je bil del težav, ki so vodile v begunsko krizo, tudi v tem, da so članice Evropske unije sredozemske države pri spopadanju z begunci pustile same. Italija in Grčija sta po njenem mnenju prevzeli največjo vlogo v begunski krizi samo zaradi njune geografske lege. Ob tem je ponovila svojo predvolilno obljubo, da Nemčija ""ne bi smela biti nikoli več priča"" takšnim izrednim razmeram.
Odprtje meja zmanjšalo priljubljenostOdprtje meja za begunce in prihod 980.000 prosilcev za azil leta 2015 sta močno znižala podporo Merklove, priljubljenost je pridobila skrajno desna Alternativa za Nemčijo (AfD), vse več je bilo tudi protestov proti Merklovi. ""Smo demokracija, kjer se lahko vsak javno izrazi, kot se želi,"" je to komentirala kanclerka in dodala, da je ""pomembno, da ne gremo s svoje poti in se s tem izognemo nekaterim področjem samo zato, ker je tam gruča ljudi nekaj kričala"".
Po upadu prihoda prebežnikov, teh je leta 2016 v Nemčijo prišlo 280.000, v prvih sedmih mesecih letos pa 106.000, se je povrnila tudi podpora kanclerkini stranki.
Predsednica krščanskih demokratov se je dotaknila tudi sistema prerazporejanja prebežnikov po Evropski uniji. ""Nesprejemanje prebežnikov je v nasprotju z duhom Evrope. To bomo prešli. Vzelo bo veliko časa in potrpežljivosti, vendar bomo uspeli,"" je dejala.
Parlamentarne volitve bodo 24. septembraŠtiri tedne pred parlamentarnimi volitvami javnomnenjske raziskave kažejo na gladko zmago koalicije krščanskih demokratov (CDU) in krščanskosocialne unije (CSU), na čelu katere je Merklova. Glede na anketo inštituta Emnid jo podpira 38 odstotkov vprašanih. Podpora socialdemokratov (SPD) Martina Schulza znaša 23 odstotkov.
Če bi kanclerja volili neposredno, bi Merklovo volilo 51 odstotkov vprašanih, Schulza pa 22 odstotkov. AfD podpira osem odstotkov ljudi, medtem ko je stranka lani imela tudi že 14-odstotno podporo.
"
http://www.rtvslo.si/svet/foto-v-rimu-spopad-policistov-in-prebeznikov/430818,prebežniki,"
					24. avgust 2017 ob 18:06,zadnji poseg: 24. avgust 2017 ob 19:07
					Rim - MMC RTV SLO, Reuters, STA","
A. V.
",Foto: V Rimu spopad policistov in prebežnikov,"Italijanska policija se je v Rimu spopadla s prebežniki, ki niso želeli zapustiti stavbe, ki so jo zasedli oktobra 2013, dve leti pozneje pa je sodnik odredil njihovo deložacijo, saj bo novi lastnik stavbe v njej uredil stanovanja.  
Spopad je izbruhnil, potem ko se nekateri prebežniki niso želeli preseliti v alternativno nastanitev, ki jo je zagotovila italijanska vlada, ampak so zasedli manjši trg Piazza Independenza. Šlo naj bi za približno 100 od skupaj 800 ""skvoterjev"", ki so bili izseljeni iz stavbe. Večina jih prihaja iz Eritreje in Etiopije in imajo že odobren azil.  
Napis na stavbi: Smo begunci, ne teroristiPrebežniki so na policiste metali plinske jeklenke in kamenje, ti pa so odgovorili z vodnim topom, uporabili naj bi tudi gumijevke. Skvoterji, ki so še ostali v stavbi, so na balkone postavili plinske jeklenke, ki naj bi bile improvizirani metalci ognja, poroča Reuters. Policija je pojasnila, da je morala uporabiti vodne topove zaradi nevarnosti eksplozije vnetljivih tekočin. Na stavbi je visel napis v italijanščini: ""Smo begunci, ne teroristi.""
Zdravniki brez meja so sporočili, da je bilo v spopadih ranjenih 13 ljudi, večinoma žensk. Člani te nevladne organizacije so pomagali ranjenim.
Levica kritična, Salvini pozdravil poseg policije Stranke politične levice so uporabo policijske sile označile kot pretirano, medtem ko je Matteo Salvini, vodja desnosredinske Severne lige, podprl policijo. ""Gremo fantje: izselitev, red, čiščenje in izgon. Italijani so z vami,"" je na Twitterju zapisal Salvini.  
V Italijo je od leta 2014 iz Severne Afrike prek Sredozemlja prišlo več kot 600.000 prebežnikov. 
"
http://www.rtvslo.si/kultura/drugo/aj-vejvej-bo-new-york-prepredel-z-ograjami/430740,prebežniki,"
					23. avgust 2017 ob 20:28
					New York - MMC RTV SLO","
A. J.
",Aj Vejvej bo New York prepredel z ograjami,"Newyorčani v vseh petih glavnih četrteh bodo na lastni koži občutili posledice slogana Dobre ograje delajo dobre sosede. V veliko jabolko jeseni prihaja eden najbolj razvpitih živečih umetnikov, Aj Vejvej. S seboj bo pripeljal orjaški projekt javne umetnosti.
Izjemno plodoviti kitajski umetnik in politični aktivist Aj Vejvej je svoj novi projekt, ki ga bo v New York pripeljal v oktobru, naslovil Good Fences Make Good Neighbours (Dobre ograje delajo dobre sosede). Projekt, ki bo zasedel vseh pet newyorških okrajev, bo zaživel na več kot 300 lokacijah: Aj bo metropolo spremenil v orjaški, nekonvencionalen kolaž individualnih del.
Najnovejšo intervencijo je navdihnila, tako je vsaj umetnik zapisal v izjavi za javnost, ""mednarodna migracijska kriza in trenutna globalna geopolitična pokrajina"". Rdeča nit in osrednji vizualni motiv razstave bo koncept varnostne ograje, enega izmed sloganov predsednika Trumpa še v času njegove predvolilne kampanje.
O razseljenosti veliko ve iz prve roke""Delo Aj Vejveja je izrazito aktualno, a se ga obenem ne da reducirati na nobeno posamično politično gesto,"" je za Huffington Post komentiral Nicholas Baume, direktor javnega sklada za umetnost, ki projekt financira. ""Razstava raste iz njegovega lastnega življenja in dela, vključno z izkušnjo razseljenosti v otroških letih zaradi kulturne revolucije, s formativnimi leti v izgnanstvu in študentskim obdobjem v New Yorku osemdesetih let ter s poznejšim pregonom, ki ga je bil kot umetnik aktivist deležen na Kitajskem. Odraža njegovo globoko empatijo z drugimi razseljenimi ljudmi, še posebej prebežniki, begunci in žrtvami vojne.""
Projekt je Aj snoval in razvijal že nekaj let, je še pojasnil Baume, izvolitev Donalda Trumpa je le pripomogla k njeni relevantnosti.
Amerika izgublja svoje bistvoV zgodnejšem intervjuju za New York Times je umetnik sam pojasnil, da bo njegovo delo odziv na ""odmik od ključne drže odprtosti"" v ameriški politiki, je pa res, da pri tem ni eksplicitno omenil Trumpovih napovedi gradnje zidu na meji z Mehiko. ""Ograja je bila od nekdaj orodje v besedišču političnega preurejanja pokrajine in vzbuja asociacije na besede, kot so 'meja', 'varnost' in 'sosed'. A treba se je zavedati, da smo vsi ljudje enaki, pa čeprav naj bi nas ograje delile. Nekateri so bolj privilegirani od drugih, a s temi privilegiji pride tudi odgovornost, da bodo naredili več.""
V praksi bodo razstavo tvorila ""velikodimenzionalna, za določeno lokacijo ustvarjena, samostoječa dela"", ki so jih nekateri likovni kritiki označili kot ""kiparske intervencije"", ki bodo postavljene na javnih lokacijah, denimo v Centralnem parku in v parku Washington Square, pa tudi okrog zasebnih zidov in objektov. Poleg tega bo Aj razstavil tudi serijo približno 200 dvodimenzionalnih del na panojih in sto dokumentarnih fotografij, ki bodo obogatile trafike in avtobusne postaje. Fotografije je posnel na svojih potovanjih v srce begunske krize; pospremil jih bo s kratkimi besedili o razseljenih ljudeh z vsega sveta.
""To seveda ne bo razstava konvencionalnih, standardnih ograj,"" napoveduje Baume. ""Aj je vzel vsakdanji, utilitaren predmet, ki ima veliko različnih oblik, in ga uporabil kot osnovni motiv. Ustvaril je več variacij na to temo, raziskoval potencial materiala kot kiparskega elementa, se prilagajal različnim lokacijam. Nekatere inštalacije so dobesedne, druge kompleksnejše, ampak v vseh je enak osnovni DNK.""
""Dobre ograje"" bodo za javnost odprte med 12. oktobrom in 11. februarjem naslednjega leta.
"
http://www.rtvslo.si/svet/ceska-na-japonskem-rojeni-vodja-nacionalistov-je-pred-volitvami-vse-bolj-priljubljen/430655,prebežniki,"
					23. avgust 2017 ob 06:58,zadnji poseg: 30. avgust 2017 ob 12:38
					Praga - MMC RTV SLO","
Jaša Rajšek
",Češka: Na Japonskem rojeni vodja nacionalistov je pred volitvami vse bolj priljubljen,"Dva meseca pred češkimi parlamentarnimi volitvami je javnomnenjska raziskava pokazala, da je Tomio Okamura najbolj priljubljen med voditelji 16 čeških strank in gibanj, med katerimi bodo volivci izbirali novo vlado.
Okamura je na Japonskem rojen češki poslanec, ki se je s starši – japonsko-korejskim očetom in češko materjo – na Češko preselil pri šestih letih. Tekoče govori tako češko kot japonsko in ima tudi dvojno državljanstvo. Trenutno je na čelu najbolj desno usmerjene stranke Svoboda in neposredna demokracija (Svoboda a přímá demokracie – SPD) na Češkem.
Okamura je glasen nasprotnik migracij in nastanitve prebežnikov na Češkem. V odgovor akciji ""Ves narod na kebab"" leta 2015, s katero so nekateri Čehi želeli poudariti, da niso vsi muslimani teroristi, je Okamura organiziral protiislamske proteste z geslom: ""Vsak kebab, ki ga kupimo, je financiranje nove burke,"" piše portal Romeo.cz.
Istega leta je Čehe pozval, naj pred mošejami vodijo na sprehod svinje in pse, vanje vodijo brezdomce in naj ne kupujejo kebaba; vse v znak protesta proti muslimanom v deželi, je poročal Washington Post. ""Naš demokratični način življenja in dediščino prednikov moramo zaščititi pred islamom,"" je na Facebooku zapisal Japonec, obenem pa zatrdil, da ni islamofob ali ksenofob.
Okamura kot žrtev ksenofobije“Okamura – pol Čeh in pol Japonec – trdi, da je bil žrtev ksenofobije na Japonskem, kjer je trdo delal in se po najboljših močeh trudil vključiti,” fenomen Okamure za MMC razlaga predavateljica sociologije na Karlovi univerzi v Pragi Selma Muhić Dizdarević.
""Ta simbolni kapital uporablja za trditev, da so na Češkem problem migranti, ki ne želijo delati. On je bil dober migrant, oni so slabi migranti. To seveda ni res, saj tujci – največ je Ukrajincev in Vietnamcev – pridejo na Češko samo delat,"" razlaga Muhič Dizdarevićeva in dodaja, ""Okamura verjame, da se muslimani in Afričani ne morejo asilimilirati ali integrirati zaradi kulturnih razlik in zato ne bi smeli biti tukaj.""
Češka vztraja pri nasprotovanju kvotam Češka je skupaj z Madžarsko, Poljsko in Slovaško iz višegrajske četverice glasen nasprotnik kvot in premestitev prebežnikov. Do zdaj je sprejela 12 prebežnikov v okviru programa premestitve iz Grčije in Italije, vendar so nato oblasti sporočile, da jih ne nameravajo več sprejemati. Evropska komisija je zato junija začela sodne postopke proti Madžarski, Poljski in Češki.
Premier Bohuslav Sobotka je kljub sodnim procesom sporočil, da se Češka ne strinja s sistemom kvot prebežnikov in da v njem ne bo sodelovala.
Najpogostejši prosilci za azil so UkrajinciZanimivi so tudi izsledki raziskave o prebežnikih na Češkem, ki jo je leta 2016 izvedla Muhić Dizdarevićeva. Leta 2015 je 1.525 ljudi na Češkem zaprosilo za mednarodno zaščito – 71 ljudem je vlada odobrila status begunca, 399 jih je dobilo začasno zaščito. Največ prošenj so prejeli od državljanov Ukrajine, sledili so Iračani in Kitajci.
V prvih petih mesecih leta 2016 je število prošenj za mednarodno zaščito upadlo za 17 odstotkov v primerjavi z istim obdobjem leta 2015. 122 ljudem so odobrili azil, 139 pa mednarodno zaščito. Tokrat so bili najpogostejši prosilci Ukrajinci, Sirci in Kubanci.
Češki sociologi trdijo, da gre na Češkem za fenomen islamofobije brez islama. Po podatkih cenzusa iz leta 2010 se je namreč 3.500 ljudi izreklo za pripadnike muslimanske vere, kar je manj kot 0,1 odstotka populacije.
Okamura najbolj priljubljen voditeljPo zadnji javnomnenjski raziskavi češke agencije Sanep je Okamura dobil največ glasov podpore kot najbolj priljubljen voditelj češke stranke. Anketiranci so mu namenili 38,4 odstotka, takoj za njim pa se je s 37,9 odstotka uvrstil nekdanji finančni minister Andrej Babíš iz stranke ANO (Da), ki velja za enega najbogatejših Čehov. Vsi drugi voditelji strank so  po anketi daleč zadaj.
SPD meri na deset odstotkovSPD sicer na parlamentarnih volitvah, ki so predvidene za 20. in 21. oktober, meri na več kot 10 odstotkov glasov volivcev. Na volitvah bodo češki volivci izbirali novih 200 poslancev v spodnjem domu parlamenta. Poslanski kandidati prihajajo iz 16 strank, za največjega favorita pa velja že omenjena stranka ANO Andreja Babíša.
Na parlamentarnih volitvah leta 2013 je SPD ob približno osemodstotni podpori osvojil tri sedeže v 200-članskem parlamentu. Svobodo in neposredno demokracijo (SPD) sta Okamura in Radim Fiala ustanovila leta 2013, ko sta zaradi notranjih razkolov zapustila stranko Zora neposredne demokracije ali na kratko Zora. Po besedah Fiale SPD tokrat upa na več kot 10-odstotno podporo volivcev, poroča portal Prague Daily Monitor.
Proti islamu in EU-ju, za uvedbo vojaškega rokaFiala trdi, da SPD ni ne levo ne desno usmerjena stranka, temveč gre za skupino domoljubov, ki želijo suverenost. Program stranke predvideva prepoved muslimanske veroizpovedi v državi, uvedbo obveznega osemtedenskega vojaškega roka in izvedbo referenduma o izstopu Češke iz Evropske unije.
Podjetnik in pisateljOkamura se je v mladosti vrnil na rodno Japonsko, kjer se je preizkusil v podjetništvu, vendar mu ni uspelo. Pozneje je kot podjetnik uspel na Češkem, kjer se je ukvarjal s turizmom in kulinariko. Med drugim je izdajal revijo o pivu Pivní magazín, napisal pa je tudi več knjig – Tomio Okamura – češke sanje (Tomio Okamura – český sen) se je leta 2010 uvrstila celo med deset najbolj prodajanih knjig na Češkem.
Okamurova politična karieraČeprav stranka SPD med volivci ne uživa velikega zaupanja, je Okamura eden najbolj priljubljenih čeških politikov. Leta 2012 se je želel potegovati za mesto predsednika države, vendar mu ni uspelo zbrati dovolj glasov, za kar je obtožil napačno štetje skorumpirane volilne komisije.
Nato je kot neodvisni kandidat dobil mesto senatorja okrožja Zlín, od koder prihaja tudi njegova mati. Zgornji dom češkega parlamenta predstavlja 81 senatorjev, za katere se v posameznih okrožjih lahko potegujejo tako strankarski kot neodvisni kandidati. Na mestu senatorja je ostal eno leto, leta 2013 pa je bil kot predstavnik stranke SPD izvoljen v spodnji dom češkega parlamenta.
Leta 2014 se Okamuri ni uspelo prebiti v Evropski parlament, je pa zato njegova stranka prvi večji uspeh dosegla leta 2016, ko so v koaliciji s Stranko za ljudske pravice na lokalnih volitvah dobili 18 izmed skupno 675 sedežev v regionalnih odborih.
Proti Romom in ženskam""Človeška inteligenca se močno razlikuje, tako med rasami kot med spoloma,"" je leta 2011 izjavil Okamura in izpostavil primer Norveške, kjer so za najvišje položaje uvedli kvote za število žensk, saj naj bi te bile manj dinamične in ustvarjalne od moških, ter podoben sistem predlagal tudi za Češko.
Pred prihodom prebežnikov z Bližnjega vzhoda je Okamura svojo propagando sicer uperil proti Romom, za katere je dejal, da so breme državi. Izoblikoval je tudi predlog, po katerem bi češke Rome preselili ""spet v Indijo, od koder so prišli"", češka vlada pa bi za izvedbo predloga finančno pomagala indijskim oblastem, poroča portal Romeo.cz
Na oktobrskih volitvah favorit ANOPo junijskih projekcijah na oktobrskih parlamentarnih volitvah na Češkem Babičevo stranko ANO čaka zmaga, saj bi jo podprlo okoli 32 odstotkov volivcev. Sledi Komunistična stranka Čehov in Moravcev (KSČM) z 12-odstotno podporo, tesno za njo je z 11 odstotki Češka socialdemokratska stranka (ČSSD), iz katere prihaja zdajšnji premier Sobotka. SPD se s po projekciji s 4,4-odstotno podporo uvršča na sedmo mesto med 16 strankami. Projekcija nevladne organizacije STEM predpostavlja 56-odstotno volilno udeležbo.
"
http://www.rtvslo.si/zabava/iz-sveta-znanih/samuel-l-jackson-in-magic-johnson-lena-in-zapravljiva-prebeznika/430596,prebežniki,"
					22. avgust 2017 ob 11:45
					Milano - MMC RTV SLO","
A. K.
","Samuel L. Jackson in Magic Johnson, ""lena in zapravljiva prebežnika""","Fotografija ameriških zvezdnikov Samuela L. Jacksona in Magica Johnsona, ki sta si na počitnicah v Toskani po ""šopingu"" privoščila počitek na klopci, je po spletu okoliščin postala prava senzacija.
Slavni hollywoodski igralec in nekdanji velikan (tudi dobesedno, v višino meri 2,06 m) NBA-ja sta se skupaj odpravila na dopust v Italijo, natančneje v letoviško obmorsko mesto Forte dei Marmi, priljubljeno med petičneži. Premožna gospoda sta se odpravila tudi po nakupih v tamkajšnje luksuzne butike, nato pa si prijetno utrujena privoščila oddih na klopci.
Johnson je na Twitterju objavil fotografijo z dopusta s prijateljem, v okviru katerega je praznoval tudi svoj 58. rojstni dan, in pripisal: ""S Samom sva včeraj počivala na klopci v Forte dei Marmi v Italiji in kmalu so se začeli zbirati oboževalci, da bi se slikali z nama."" Slika je hitro zakrožila po družbenih medijih, zvezdnika pa v Italiji očitno le nista tako slavna, saj so ju nekateri uporabniki spleta zamenjali za prebežnika. V nos jim je šlo že to, da sta tako brezdelno posedala, naravnost nezaslišano pa se jim je zdelo, da sta denarno pomoč, ki jima jo je namenila italijanska država za golo preživetje, lahkomiselno porabila za nakupe, in to tako ekstravagantne!
""Delite to sliko, če ste zgroženi""Kaj hitro so priložnost pograbili ustvarjalci spletnih memov, še posebej komik Luca Bottura, ki si je omislil pravi družbeni eksperiment. Podobo je delil na spletu, pripisal pa ji je: ""Sramota! S sredstvi Boldrinijeve nakupujeta v Forte dei Marmi, in to v Pradi, z našimi 35 evri. Delite to sliko, če ste zgroženi."" S tem se je nanašal na političarko Lauro Boldrini, ki je naletela na številne kritike zaradi svoje progresivne politike do migrantov, del ukrepov katere je tudi ta, da Italijani iz davčne blagajne azilnim centrom za vsakega begunca prispevajo 35 evrov subvencije na dan. Seveda se je slika širila kot požar, mnogi so popolnoma napačno razumeli Boturrove namene in so izražali ""gnus"" in ""sramoto"" nad nakupovalno ekspedicijo ""migrantov"". Komik je nato na Facebooku sklenil: ""Mem so delili večtisočkrat, v 40 odstotkih so ljudje razumeli provokacijo, v 30 so bili ogorčeni, 20 odstotkov pa jih je mislilo, da gre za rasistični mem in da jaz nisem prepoznal slavnih osebnosti na sliki. Preostalih 10 odstotkov ne bom razkril.""
Med znanimi osebnostmi, ki so se zgražale nad migranti, ki lahkomiselno zapravljajo ""naših 35 evrov"", je bila tudi Nina Morić, hrvaška manekenka, ki živi in dela v Italiji. Kasneje se je sicer izgovarjala, da je z zgražanjem tudi sama želela izvesti nekakšen družbeni eksperiment. Nekateri pa so komentirali, da bi vsaj Morićeva, ki je pred leti zaslovela z nastopom v videospotu Rickyja Martina Livin' La Vida Loca, lahko vedela, da pri Pradi in Vuittonu težko najdeš kaj za pičlih 35 evrov ...

Sam & I chilling out on a bench yesterday in Forte dei Marmi, Italy. The fans started lining up to take pictures with us. pic.twitter.com/uzXx698PiN
"
http://www.rtvslo.si/svet/turski-tihotapci-prek-crnega-morja-v-romunijo-prepeljali-68-prebeznikov/430567,prebežniki,"
					21. avgust 2017 ob 21:07
					Bukarešta - MMC RTV SLO, STA","
J. R.
",Turški tihotapci prek Črnega morja v Romunijo prepeljali 68 prebežnikov,"Romunske oblasti so sporočile, da je njihovo obalo že drugič v tem tednu doseglo plovilo s prebežniki. 12. avgusta so tihotapci prepeljali 69 ljudi, tokrat pa 68, med njimi 23 otrok.
Ribiško ladjo s prebežniki je romunska obalna straža prestregla pred obalo v jugovzhodni pokrajini Constanța. Na ladji so bili Iračani in Sirci, med njimi tudi 23 otrok. Po navedbah obalne straže sta skupino prebežnikov v Romunijo pripeljala dva turška tihotapca ljudi.
Pretihotapljene ljudi so varnostne službe prepeljale v pristanišče Mangalia, kjer bodo opravili zdravstveni pregled, nato jih bodo prevzele pristojne državne službe.
V prvem prihodu 69 ljudiGre za drugi prihod plovila s prebežniki na romunsko obalo. 12. avgusta je obalna straža v romunskih vodah prestregla čoln z 69 iraškimi prebežniki, med njimi je bilo 30 moških, 10 žensk in 29 mladoletnikov, poroča Romanian Insider. Zaradi suma tihotapljenja ljudi so takrat pridržali bolgarskega in ciprskega državljana.
Romunija je sicer članica Evropske unije, ni pa del schengenskega območja. Oblasti v Bukarešti so zaskrbljene, da bi se prek Črnega morja odprla nova prebežniška pot, ki bi bila alternativa za veliko nevarnejšo pot čez Sredozemsko morje.
2.500 poskusov nezakonitega prečkanja mejeRomunska obmejna policija je sporočila, da je v prvi polovici letošnjega leta 2.500 tujih državljanov poskusilo nezakonito prečkati romunsko mejo, kar je petkrat več kot v istem obdobju leta 2016, ko so zaznali 507 nezakonitih poskusov prehoda.
Čez morje je Evropo letos doseglo že več kot 111.000 ljudi, večina prek Italije. Več kot 2.300 jih je med prečkanjem umrlo.
"
http://www.rtvslo.si/svet/italija-podpira-libijo-pri-onemogocanju-tujih-ladij-pri-resevanju-prebeznikov/429988,prebežniki,"
					14. avgust 2017 ob 10:34
					Rim,Tripolis - MMC RTV SLO, STA","
B. V.
",Italija podpira Libijo pri onemogočanju tujih ladij pri reševanju prebežnikov,"Italijanska vlada je pozdravila odločitev Libije, da tujim ladjam prepove gibanje v priobalnem območju in onemogoči iskanje in reševanje prebežnikov.
Italijanski zunanji minister Angelino Alfano je odločitev Libije komentiral ravno, ko sta nevladni organizaciji Save the Children in Sea Eye sporočili, da sta začasno prenehali vse akcije na območju. Pred tem so to storili že Zdravniki brez meja.
Libija namerava z ukrepom poostriti nadzor nad ladjami nevladnih organizacij, ki so po mnenju libijske vlade, ki jo priznavajo tudi ZN, v Tripolisu omogočale nezakonite migracije. Po novem nobena tuja ladja ne bo imela pravice vpluti na to območje brez dovoljenja libijskih oblasti.
Alfano je za časnik La Stampa pohvalil libijsko vlado, ker je pripravljena vzpostaviti območje iskanja in reševanja migrantov, sodeluje z Evropo in vlaga v svojo obalno stražo. ""To pošilja močan signal, da se bo v Sredozemlju ponovno vzpostavilo ravnovesje,"" je dejal. V Afriko in Libijo pa bi morali vlagati več sredstev, je dodal.
Humanitarne organizacije začasno opuščajo reševanjeVeliko nevladnih humanitarnih organizacij je začasno opustilo vse akcije, saj nimajo zagotovil, da bodo lahko te potekale varno. V nedeljo je prebežnike v težavah iskala in reševala le ladja organizacije SOS Mediterranee. Španska Proactiva Open Arms pa je sporočila, da bo nadaljevala z akcijami danes. V nedeljo sta bili njeni ladji še zasidrani na Malti, piše francoska tiskovna agencija AFP.
V Evropo je čez Sredozemsko morje letos prispelo okoli 114.000 prebežnikov, okoli 82 odstotkov jih je pristalo v Italiji, je razvidno iz podatkov Mednarodne organizacije za migracije, ki so jih objavili prejšnji mesec. Večina jih je začela nevarno pot čez morje ravno v Libiji.
"
http://www.rtvslo.si/svet/zdravniki-brez-meja-ustavili-operacijo-resevanja-prebeznikov-v-sredozemlju/429917,prebežniki,"
					12. avgust 2017 ob 21:01
					Rim - MMC RTV SLO, STA","
J. R.
",Zdravniki brez meja ustavili operacijo reševanja prebežnikov v Sredozemlju,"Nevladna organizacija Zdravniki brez meja je začasno ustavila akcijo iskanja in reševanja prebežnikov v Sredozemskem morju. Kot razlog so navedli grožnje libijske obalne straže.
Libijska mornarica je v četrtek napovedala vzpostavitev priobalnega območja iskanja in reševanja prebežnikov, namenjenih v Evropo. Kot so poudarili, nobena tuja ladja nima pravice vpluti na to območje brez dovoljenja libijskih oblasti.
""Začasno ustavljamo svoje dejavnosti, saj se nam zdi obnašanje libijske obalne straže zelo resno ... Ne moremo ogrožati svojih kolegov,"" je za tiskovno agencijo Reuters povedal predsednik italijanske veje organizacije Zdravniki brez meja Loris De Filippi.
Kot je dodal, libijska obalna straža zdaj zahteva, da se nevladne organizacije držijo na stotine kilometrov stran od libijske obale, medtem ko so do zdaj lahko iskale in reševale prebežnike tudi 11 navtičnih milj stran od kopnega. ""Lani je obalna straža izstrelila 13 strelov proti naši ladji, in to v situaciji, ki je bila precej mirnejša od trenutne,"" je še dejal De Filippi.
Italijanska vojska pomaga libijski stražiDodatno skrb nevladnim organizacijam povzroča nova italijanska vojaška misija, ki libijski obalni straži nudi tehnično in logistično pomoč, kar naj bi pripomoglo k zmanjšanju števila prebežnikov, ki bi se čez Sredozemsko morje podali v Evropo. Zdravnike brez meja skrbi, da bo zaradi teh ukrepov še več ljudi utonilo v Sredozemskem morju, več pa bo tudi tistih, ki bodo ostali ujeti v nevzdržnih razmerah v Libiji.
Več kot 600.000 prebežnikov je od leta 2014 iz Libije čez Sredozemsko morje prispelo v Italijo. Italijanska vlada se spopada z vse večjimi pritiski, naj to pot zapre.
Zdravniki brez meja imajo v Sredozemlju eno ladjo, Vox Prudence, ki je trenutno zasidrana na Siciliji. Medtem ko bo ladja ostala v marini, bo en član organizacije še naprej navzoč na krovu reševalne ladje Aquarius skupine SOS Mediterranee, kjer bo skrbel za medicinsko oskrbo rešenih.
"
http://www.rtvslo.si/svet/iom-vec-kot-600-000-sircev-se-je-letos-vrnilo-domov/429862,prebežniki,"
					11. avgust 2017 ob 21:34
					Damask,Bejrut - MMC RTV SLO, Reuters, STA","
J. R.
",IOM: Več kot 600.000 Sircev se je letos vrnilo domov,"V prvih sedmih mesecih letošnjega leta se je v Sirijo vrnilo skoraj 603.000 sirskih prebežnikov, ki so morali zaradi državljanske vojne zapustiti svoje domove.
Gre za razseljene ljudi in prebežnike, ki so se vrnili domov z drugih območij v Siriji, iz Turčije, Libanona, Jordanije in Irana, je sporočila Mednarodna organizacija za migracije (IOM).
Med razlogi za vrnitev prebežniki navajajo predvsem željo po zaščiti svojih domov in lastnine, izboljšane gospodarske in varnostne razmere v domačih krajih ter težave pri integraciji v državah gostiteljicah, so zapisali pri IOM-u.
Večino ljudi, ki so se vrnili domov (84 odstotkov), predstavljajo tisti, ki so bili razseljeni po Siriji. Sledijo tisti, ki so se vrnili iz Turčije. Gre za najbolj množično vračanje domov, kar ga je zasledila organizacija.
Šest milijonov notranje razseljenihV istem obdobju, od januarja do julija, je za 800.000 naraslo število notranje razseljenih ljudi. Med njimi je mnogo takih, ki so morali zaradi nasilja že drugič ali tretjič zapustiti svoj dom, poudarja IOM, ki dodaja, da je trenutno v Siriji razseljenih več kot šest milijonov ljudi.
Sirske vladne sile so pred kratkim iz rok skupine Islamska država (IS) osvobodile strateško pomembno mesto Al Sukna, ki so ga skrajneži zavzeli maja 2015. Tako so džihadiste pregnale iz njihove zadnje utrdbe v provinci Homs v osrednjem delu države. IS je tudi v zadnjih mesecih utrpel hude izgube ozemlja v Siriji in Iraku.
Sirski uporniki zapuščajo LibanonV soboto se bo začela tudi premestitev borcev sirske uporniške skupine Saraja Ahl al Šam in sirskih civilistov iz sirske enklave v Libanonu, tik ob sirski meji. Tristo borcev, njihove družine in druge civiliste bodo varnostni organi pospremili do meje, je povedal direktor libanonske varnostne agencije Abas Ibrahim.
Civilisti bodo odšli v pokrajino Asal al Ward pod nadzorom sirske vlade, upornike z družinami pa bodo premestili na vnaprej dogovorjeno lokacijo. Po navedbah Hezbolaha bodo borce skupaj s 3.000 civilisti premestili v mesto pod nadzorom upornikov Al Ruhaiba v pokrajini Vzhodni Kalamun ob sirsko-libanonski meji.
"
http://www.rtvslo.si/svet/julija-v-italijo-prispelo-polovico-manj-prebeznikov-v-spaniji-se-je-letos-stevilo-potrojilo/429822,prebežniki,"
					11. avgust 2017 ob 14:04,zadnji poseg: 11. avgust 2017 ob 14:29
					Rim - MMC RTV SLO","
B. V., J. R.
","Julija v Italijo prispelo polovico manj prebežnikov, v Španiji se je letos število potrojilo","Italijanska vlada je pozdravila julijski upad prispelih prebežnikov iz Libije za polovico. Medtem v Španiji letos ugotavljajo prihod trikrat več prebežnikov kot v istem obdobju lani.
Razlog za upad prihoda v Italijo naj bi bili ostrejši ukrepi zoper tihotapce ljudi v Sredozemskem morju. Medtem ko je junija v Italijo prispelo 23.524 prebežnikov, jih je julija 11.459, poroča Guardian. V zadnjih letih so poletni meseci sicer najugodnejši čas za tihotapce ljudi na območju.
Upad naj bi bil posledica agresivnejšega pristopa libijske mornarice in obalne straže z boljšimi ladjami in opremo, kar financira Evropska unija, Italija pa vodi urjenje.
V preteklih dneh je libijska obalna straža izstrelila opozorilne strele na ladjo nevladne organizacije, ki želi pomagati prebežnikom. Libijska mornarica je v četrtek tuje ladje opozorila, naj ostanejo zunaj libijskega območja iskanja in reševanja.
Italijanska vlada, ki je na udaru populističnih in sredinskih strank, pozdravlja upad kot znak, da ji uspeva nadzirati prihod prebežnikov. A tudi če se bo julijska raven ohranila še avgusta, naj bi v Italijo letos prišlo okoli 140.000 prebežnikov.
Zdravniki brez meja: Vlada nas kriminaliziraVlada od mednarodnih humanitarnih organizacij, ki pomagajo prebežnikom na morju, zahteva, da privolijo, da njihove ladje spremlja italijanska vojska, sicer jim ne bo dovoljeno pristati v italijanskih pristaniščih. Te zahteve ne sprejema več organizacij, tudi Zdravniki brez meja. Po njihovem mnenju gre za kriminalizacijo njihovega delovanja. Večina reševalnih akcij se tako ali tako izvaja okoli 30 milj od libijske obale in upošteva prošnjo italijanske obalne straže, opozarjajo Zdravniki brez meja.
Kritiki nevladnih organizacij pa jih obtožujejo, da sodelujejo s tihotapci ljudi in kot neke vrste taksi služba za afriške prebežnike, označene za ekonomske migrante. Nevladne organizacije so sicer pred utopitvijo rešile na deset tisoče ljudi.
Medtem ko libijska vlada s podporo ZN-a podpira sodelovanje z Italijo v boju proti tihotapcem ljudi, pa rivalska vlada z vzhoda države vmešavanje Italije kot nekdanje kolonialne vladarice Libije obsoja.
Porast prihodov v ŠpanijoMednarodna organizacija za migracije (IOM) je sporočila, da je v Španijo letos prispelo trikrat več prebežnikov kot v istem obdobju lani. Doslej je v Španijo prispelo 11.849 prebežnikov, v celem letu 2016 pa 13.246, poroča BBC. Razlog za porast naj bi bila varnejša pot v Španijo kot v Italijo ali Grčijo, menijo v IOM. 
V sredo je špansko obalo na razpadajočem čolnu, ki je pristal na turistični plaži v Cadizu, doseglo 30 prebežnikov. Vsi med njimi naj bi bili mladoletni najstniki brez dokumentov, ki so jih premestili v sprejemne prebežniške centre, za katere pa Zdravniki brez meja opozarjajo, da so že prenapolnjeni in ne zadoščajo potrebam novih prihodov, še poroča BBC. 
"
http://www.rtvslo.si/svet/jemen-tihotapci-ljudi-v-morje-porinili-do-180-prebeznikov-vec-deset-mrtvih/429755,prebežniki,"
					10. avgust 2017 ob 16:41
					Sana - MMC RTV SLO, STA","
B. V.
",Jemen: Tihotapci ljudi v morje porinili do 180 prebežnikov. Več deset mrtvih.,"Tihotapci ljudi so ob obali Jemna z ladje v morje porinili do 180 prebežnikov, umrlo pa naj bi do 55 ljudi. Gre za že drugi takšen incident v nekaj dneh. V sredo je umrlo okoli 50 ljudi.
Tihotapci so prebežnike potisnili v morje v strahu, da bi jih ob prihodu na obalo aretirali. Pet trupel so že našli, pogrešanih je še okoli 50 ljudi, za katere se domneva, da so mrtvi. Predstavnica Mednarodne organizacije za delo (IOM) je dejala, da gre morda za nov način delovanja tihotapcev ljudi. Kot je pojasnila, se tihotapci zavedajo nevarnosti in tega, da bi lahko nanje streljali, zato se prebežnikov znebijo blizu obale, poroča BBC.
IOM, ki se sklicuje na preživele, je v sredo sporočil, da so tihotapci ljudi več kot 120 prebežnikov iz Somalije in Etiopije prisilili v skok v morje, pri čemer jih je 29 umrlo, 22 pa jih še pogrešajo.
Med mrtvimi in pogrešanimi so številni otroci in ženske. Prebežniki na ladji so bili v povprečju stari 16 let. Zdravniki IOM-a so oskrbeli 27 preživelih, ki so ostali na plaži, številni pa so jo zapustili, preden so prejeli pomoč.
Tihotapci so se medtem že vrnili v Somalijo, da bi nadaljevali svoj posel in po isti poti v Jemen pripeljali nove prebežnike, je povedal vodja misije IOM-a v Jemnu Laurent de Boeck.
Pred lakoto prisiljeni bežati v vojnoKljub vojni v Jemnu, v kateri je od marca 2015 umrlo že skoraj 8.400 ljudi, država še vedno privlači številne prebežnike iz afriškega roga. Bežijo pred lakoto in konflikti, Jemen pa vidijo kot vrata v druge Zalivske države ali Evropo.
Od začetka leta je iz afriškega roga v Jemen kljub tamkajšnji humanitarni katastrofi prišlo skoraj 55.000 ljudi. Več kot polovica jih je mlajših od 18 let in bežijo iz Somalije in Eritreje, tretjina pa je žensk. Drugi prebežniki se odločijo za pot v Evropo prek Libije in Sredozemskega morja.
"
http://www.rtvslo.si/svet/tunizijski-ribici-preprecili-privez-ladje-z-evropskimi-skrajnimi-desnicarji/429451,prebežniki,"
					7. avgust 2017 ob 11:14,zadnji poseg: 7. avgust 2017 ob 11:58
					Tunis - MMC RTV SLO","
B. V.
",Tunizijski ribiči preprečili privez ladje z evropskimi skrajnimi desničarji,"Tunizijski ribiči so preprečili pristanek ladje C-Star z evropskimi skrajnimi desničarji, ki želijo ovirati prebežnike na njihovi poti iz Afrike v Evropo.
Ladji, ki jo je najela skupina Generacija identitete s sedežem v Franciji (Génération identitaire), se tako ni uspelo privezati v Zarzisu, poroča BBC. Skrajnodesničarski aktivisti nevladne organizacije v Sredozemskem morju, ki pomagajo prebežnikom, obtožujejo sodelovanja s tihotapci ljudi.
Ribiči v Zarzisu pa so po poročanju BBC-ja dejali, da so ti aktivisti pravzaprav rasisti. Napovedali so, da ladji ne bodo dovolili, da natoči gorivo, če bo pristala, zato naj bi se ladja poskusila privezati v drugem tunizijskem pristanišču, Sfaxu ali Gabesu.
""To je najmanj, kar lahko storimo, glede na to, kar se dogaja v Sredozemlju"", je dejal Chamseddine Bourassine, vodja lokalne ribiške organizacije. ""Muslimani in Afričani umirajo,"" je dejal. Predstavnik pristanišča, ki je želel ostati neimenovan, pa je dejal: ""Da bi sem pustili rasiste? Nikoli.""
Portal middleeasteye.net poroča, da je ladja C-Star v libijskih vodah nekaj časa sledila ladji Aquarius, ki jo upravlja francoska nevladna organizacija SOS Mediterranee. Ta izvaja reševalne operacije v delu morja, kjer pogosto prihaja do smrtonostnih brodolomov ladij oziroma čolnov s prebežniki. 
Tednik Mladina je sicer v petek poročal, da je tudi sicilijansko pristanišče v Catanii ladji C-Star odreklo dovoljene za privez, ladja pa ni mogla pristati niti v Grčiji, kjer so se bali protestov. Zaradi pomanjkljive dokumentacije je ladja C-Star naletela tudi v Sueškem prekopu, kjer so jo egiptovske oblasti zadržale za en teden in iskale orožje.
Humanitarci: Vrnitve prebežnikov nevarne in nezakoniteHumanitarne skupine medtem opozarjajo, da bi bili poskusi vrnitve ladij s prebežniki v Libijo zelo nevarni in nezakoniti po mednarodnem pravu.
Od začetka leta 2014 je bilo z ladij tihotapcev rešenih okoli 600.000 ljudi, ki so bili prepeljani v Italijo. V tem času jih je med prečkanjem Sredozemskega morja umrlo več kot 10.000.
Mednarodna nevladna organizacija Amnesty International je EU ta mesec obtožila, da je reševanje prebežnikov na morju večinoma prepustil humanitarnim organizacijam. Medtem so nevladne organizacije na udaru italijanskih oblasti, ki grozijo, da bodo prepovedale ladjam drugih držav, da v italijanska pristanišča dovažajo prebežnike.
"
http://www.rtvslo.si/svet/17-odstotni-porast-smrtnih-zrtev-preckanja-meje-med-mehiko-in-zda/429365,prebežniki,"
					5. avgust 2017 ob 18:15
					Washington - MMC RTV SLO","
B. V.
",17-odstotni porast smrtnih žrtev prečkanja meje med Mehiko in ZDA,"V prvih sedmih mesecih letošnjega leta je med prečkanjem meje med Mehiko in ZDA umrlo več ljudi kot lani v enakem obdobju, čeprav naj bi poskušalo mejo prečkati precej manj ljudi, ugotavlja Mednarodna organizacija za migracije (IOM).
Medtem ko so v prvih sedmih mesecih leta 2016 na meji med državama umrli 204 ljudje, jih je v enakem obdobju letos umrlo 232, ugotovitve IOM-a navaja britanski Guardian.
Ameriška obmejna policija medtem sporoča, da je bilo v prvi polovici leta 2017 prijetih okoli pol manj prebežnikov kot v enakem obdobju lani, okoli 140.000 v primerjavi z okoli 270.000.
Sodelavec ameriške organizacije za promocijo človekovih pravic Washingtonski urad za Latinsko Ameriko Adam Isacson je dejal, da je porast smrtnih žrtev šokanten glede na manjše število prijetih ljudi, kar nakazuje, da je manj tudi poskusov prečkanja meje.
So razlog strožje politike v ZDA?Poročilo IOM-a sicer ne ugotavlja razlogov za razliko, zgodovinsko gledano pa so strožje politike na področju priseljevanja v ZDA pomenile, da so se ljudje odločali za nevarnejše poti, piše Guardian. Te politike namreč ne upoštevajo dejavnikov, ki ljudi silijo k odhodu iz svojih držav, kot recimo nasilje tolp, kriminal in pomanjkanje gospodarskih priložnosti.
Julija je bilo zaznanih več smrtnih primerov kot kateri koli drug mesec letos. Odkrili so 50 trupel, med katerimi so tudi trupla 10 ljudi, ki so umrli v času prevoza čez mejo v tovornjaku. Nekaj dni pozneje so najmanj štirje ljudje, med njimi tudi dva otroka, umrli med poskusom prečkanja reke Rio Grande.
Isacson je kot morebitna razloga za več žrtev navedel posebej vroče poletje in vse več nasilja v obmejnih mestih.
Obstaja tudi zaskrbljenost, da se vse več žensk in otrok odloča za nevarna prečkanja meje, namesto da zaprosijo za azil. Odkar je bil lani za ameriškega predsednika izvoljen Donald Trump, je namreč zaznan porast primerov, v katerih uradniki na področju priseljevanja na ameriški južni meji nezakonito zavračajo prosilce za azil.
IOM še poroča, da je število smrtnih žrtev verjetno večje, saj do takšnih primerov pogosto pride na odročnih puščavskih predelih ali v reki.
"
http://www.rtvslo.si/svet/italija-policija-zasegla-ladjo-nemskih-humanitarcev/429279,prebežniki,"
					4. avgust 2017 ob 15:42
					Rim - MMC RTV SLO, Radio Slovenija","
Janko Petrovec, Radio Slovenija
",Italija: Policija zasegla ladjo nemških humanitarcev,"Italijanski policisti so začasno zasegli ladjo manjše nemške humanitarne skupine Jugend Rettet. Posadka je namreč osumljena gojenja neposrednih stikov s tihotapci prebežnikov.
Jugend Rettet deluje v Sredozemskem morju dobro leto. Leta 2015 jo je v Nemčiji ustanovila skupina mladih aktivistov, ki jih italijanski viri umeščajo v zgornji srednji razred. Njena ladja Iuventa pluje pod nizozemsko zastavo, gre pa za predelano tridesetmetrsko ribiško ladjo.
Iuvento so v noči na sredo pred Lampeduso ustavili italijanski policisti in jo usmerili v pristanišče. Najprej so informativno zaslišali njeno posadko, po ukazu sodišča iz Trapanija pa so zasegli ladjo. Jugend Rettet naj bi namreč s svojimi dejanji podpiral nezakonito priseljevanje v Italijo.
Oblasti imele agenta na humanitarni ladjiPreiskovalci so delovanje te nemške organizacije nadzorovali že nekaj časa, tudi s pomočjo prikritega agenta na ladji druge človekoljubne organizacije - Save The Children.
Tako so prišli do video- in avdioposnetkov, ki naj bi potrjevali vsaj tri stike s tihotapci in druge nepravilnosti pri delovanju. Med drugim gre za pogosto vplutje v libijske teritorialne vode, prekrcavanje prebežnikov s tihotapskih čolnov v njihovi prisotnosti, tudi takrat, ko ljudje niso bili v smrtni nevarnosti.
Nova obtožba je sledila v četrtek. Kapitan Iuvente naj bi skupaj z vodji nekaterih drugih organizacij sodeloval v skupini na družbenem omrežju oziroma aplikaciji Whatsapp, v katerega naj bi informacije o lokacijah čolnov s prebežniki prihajale neposredno od tihotapcev z ljudmi. Skupino Jugend Rettet celo sumijo, da je hotela vzpostaviti paralelni logistični sistem, ki bi obšel koordinacijski center italijanske obalne straže v Rimu. Trapansko sodišče je ukazalo še zaseg osebnih računalnikov na ladji, ki ostaja zasidrana v pristanišču na Lampedusi.
"
http://www.rtvslo.si/begunska-kriza/italijanske-ladje-se-bodo-v-libijskih-vodah-bojevale-proti-tihotapcem-ljudi/429133,prebežniki,"
					3. avgust 2017 ob 08:55
					Rim - MMC RTV SLO","
A. P. J.
",Italijanske ladje se bodo v libijskih vodah bojevale proti tihotapcem ljudi,"Oba domova italijanskega parlamenta sta potrdila vojaško misijo pred obalo Libije, s katero se bodo borili proti tihotapcem ljudi. Obenem so sprejeli pravilnik, ki otežuje delovanje nevladnih organizacij v Sredozemlju.
V poslanski zbornici je za misijo glasovalo 328 od 630 poslancev, v senatu pa v prvem krogu 191 poslancev v 315-članskem senatu, v drugem pa 170. Z obrambnega ministrstva so sporočili, da je ena vojaška ladja že na poti v libijsko prestolnico Tripolis in da je z dovoljenjem libijskih oblasti zaplula v libijske vode.
Načrt premierja GentilonijaZa misijo, v okviru katere bodo v Libijo poslali ladje za okrepitev libijske obalne straže, je v petek zeleno luč prižgala že italijanska vlada. Tehnična in logistična podpora libijske obalne straže v boju proti tihotapljenju z ljudmi ne bo ogrozila suverenosti Libije, ampak jo okrepila, je poslancem zagotovila italijanska obrambna ministrica Roberta Pinotti. Načrt je prvi oblikoval italijanski premier Paolo Gentiloni po pogovorih prejšnji teden z libijskim kolegom Fajezom Al Saradžem.
Italija upa, da bodo z vojaško misijo pripomogli k stabilizaciji Libije in bolje nadzorovali številne prebežnike, ki v Italijo prihajajo iz Libije čez Sredozemsko morje. Misija bo trajala predvidoma do konca leta.
Opozorila nevladnih organizacijZ italijansko tehnologijo naj bi lahko celo iskali ladje s prebežniki, ki bi jih nato libijska obalna straža prepeljala spet na celino. A kritiki se bojijo, da libijske oblasti tem ljudem ne morejo nuditi primernih nastanitvenih možnosti.
Organizacija za človekove pravice Human Rights Watch (HRW) je zato opozorila pred misijo. ""Misija italijanske mornarice v libijskih vodah bi lahko vodila v arbitrarna pridržanja ljudi v neprimernih razmerah,"" je dejala direktorica HRW za Evropo in Srednjo Azijo Judith Sunderland in dodala: ""Po letih reševanja življenj na morju se Italija pripravlja, da bo pomagala libijskim silam, ki so znane po tem, da zadržujejo ljudi v razmerah, ki jih izpostavljajo resnemu tveganju mučenja, spolnih zlorab in prisilnega dela. Zaradi takšne poteze bi lahko Italijo povezali s kršenjem človekovih pravic.""
Tudi nevladna organizacija Amnesty International je kritizirala vojaško misijo. Kot so zapisali, je namen misije, da bojne ladje zadržujejo prebežnike, namesto da bi jih rešili in varovali.
Zasegli nemško ladjo IuventaItalijansko državno tožilstvo v Trapaniju je pri Lampedusi v sredo že preventivno zaseglo ladjo Iuventa nemške humanitarne organizacije Jugend Rettet. Po poročanju italijanskih medijev ladjo preiskujejo zaradi suma, ker naj bi organizacija pomagala pri nezakonitih migracijah. Organizacija očitke zavrača. ""Preiskava se je začela oktobra leta 2016 in so jo izvedli z uporabo izdelanih tehnik in preiskovalne tehnologije, našli smo posredne dokaze, da so ladjo Iuventa uporabljala za dejavnosti, ki pomagajo nezakonitim migracijam,"" je pisalo v izjavi tožilstva.
Nemška organizacija je bila ena od šestih organizacij, ki v ponedeljek ni želela podpisati kodeksa ravnanja v Sredozemlju, ki ga je predstavila italijanska vlada. Kot poroča Janko Petrovec, dopisnik RTV Slovenija iz Rima, pravilnik ni zakon in ne predvideva sankcij. Zato pa je italijanski notranji minister Marco Minniti napovedal, da nepodpisnice ne bodo mogle več reševati prebežnikov. V protislovnem položaju se je tako znašla italijanska obalna straža, ki naj bi uveljavljala novi pravilnik, hkrati pa ne more ignorirati humanitarnih ladij, ki ostajajo na morju. Med nepodpisnicami so Sos Mediteranee, ki ima trenutno na krovu svojega Aquariusa 119 živih in 9 mrtvih prebežnikov ter Zdravniki brez meja, ki so znova izpluli proti Libiji.
Od začetka letošnjega leta do srede je v Italijo prispelo 95.215 prebežnikov. V istem obdobju lani jih je bilo 97.892, kar je 2,7 odstotka več kot letos.
"
http://www.rtvslo.si/begunska-kriza/vecina-nevladnih-organizacij-zavrnila-kodeks-ravnanja-v-sredozemlju/428987,prebežniki,"
					1. avgust 2017 ob 12:03
					Rim - MMC RTV SLO, STA","
J. R.
",Večina nevladnih organizacij zavrnila kodeks ravnanja v Sredozemlju,"Več nevladnih organizacij na ponedeljkovem srečanju s predstavniki italijanske vlade ni podpisalo kodeksa ravnanja pri reševanju prebežnikov v Sredozemskem morju.
S pravilnikom želi Italija nevladnim organizacijam prepovedati približevanje libijskim teritorialnim vodam in komunikacijo s tihotapci ljudi ter zahteva navzočnost policije na njihovih ladjah. Predlog oblikovanja kodeksa so notranji ministri članic Evropske unije podprli julija, da bi zagotovili reševanje ljudi v okviru usklajenih pravil.
Nevladne organizacije so pomemben dejavnik v reševalnih misijah, saj so letos na obalo prepeljale kar tretjino, medtem ko so leta 2014 prepeljale manj kot odstotek prebežnikov, poroča Guardian.
Pet od osmih nevladnih organizacij, sodelujočih na ponedeljkovem zasedanju z vlado, ni želelo podpisati kodeksa. Organizacije, ki kodeksa niso podpisale, so s tem zavrnile organiziran sistem reševanja in ""sprejemajo vse konkretne posledice, ki jih to lahko prinese"", sporoča italijansko notranje ministrstvo.
Večina organizacij proti kodeksuVodja delegacije Zdravnikov brez meja v Italiji Tommaso Fabbri je ob tem dejal, da niso policisti, temveč zdravniki. ""Pomorska pravila so osrednje vprašanje, nimamo zadostnih zagotovil glede nošenja orožja policistov na svojih plovilih,"" je po zadnjem dnevu pogajanj predstavnikov nevladnih organizacij z italijansko vlado povedal Fabbri in dodal, da bodo na podlagi pomorskega mednarodnega prava še naprej reševali ljudi, so pa odprti za nadzor.
""Naša plovila srečujejo veliko prebežniških čolnov. Med življenjem in smrtjo na morju odločajo minute. Kodeks ogroža občutljivo delovanje različnih reševalnih ladij,"" je v pismu notranjemu ministru Marcu Minnitiju zapisal vodja organizacije MSF Italy Gabriele Eminente, a tudi zapisal, da MSF vseeno želi sodelovati z ministrstvom za učinkovitejše reševanje.
""Najspornejša točka kodeksa je zavezanost pomoči italijanski policiji pri preiskavah in sprejemanju oboroženih policistov na krov. To je v nasprotju s humanitarnim načelom nevtralnosti. Ne želimo biti del konflikta,"" pa je povedal koordinator nemške organizacije Jugend Rettet Titus Molkenbur.
Ob Zdravnikih brez meja, MSF-ju in Jugend Rettet so kodeks zavrnile še nemški skupini Sea-Watch, Sea-Eye in francoska SOS Mediterranée abstained.
Tri organizacije kodeks podprleKodeks so podpisale tri nevladne organizacije - Save the Children, malteški Moas in španska Proactiva Open Arms. Generalni direktor nevladne organizacije Save the Children Valerio Neri je odločitev utemeljil s tem, da želijo s transparentnostjo zagotoviti nadaljevanje operacije reševanja.
Humanitarne ladje izvedle 35 odstotkov reševalnih operacijOd leta 2015 več kot deset zasebnih humanitarnih ladij patruljira na odprtem morju blizu Libije. Te so po podatkih italijanske obalne straže opravile 35 odstotkov vseh letošnjih reševalnih operacij. Reševanje izvajajo tudi italijanske, evropske in trgovske ladje.
Tihotapci ljudi so lani začeli izkoriščati navzočnost humanitarnih skupin blizu libijskih voda s pošiljanjem prebežnikov na pot v vse slabših plovilih. Prebežnikom so za pot tudi računali več, ne da bi jim zagotovili vodo, gorivo ali satelitski telefon za primer nesreče.
"
http://www.rtvslo.si/svet/nova-centra-za-prebeznike-iz-calaisa/428950,prebežniki,"
					31. julij 2017 ob 19:51
					Pariz - MMC RTV SLO, STA","
A. Č.
",Nova centra za prebežnike iz Calaisa,"Na severu Francije bodo v 10 dneh odprli dva centra za prebežnike, ki želijo čez Rokavski preliv priti iz Francije v Veliko Britanijo, najpogosteje prek pristanišča Calais. Trenutno jih je v bližini Calaisa med 350 in 400.
Francoski notranji minister Gerard Collomb je pojasnil, da v Calaisu ne bo bivališč za prebežnike, bodo pa vzpostavili dva nova centra zanje, in sicer v krajih Troisvaux in Bailleul, ki sta od pristaniškega mesta oddaljena okoli 80 kilometrov. V vsakem naj bi bilo prostora za okoli 300 ljudi, v njih pa naj bi med drugim preverili njihov pravni status, je še dejal.
Na francosko stran Rokavskega preliva prihajajo vedno novi prebežniki, ki skušajo nezakonito priti v Veliko Britanijo. Po ministrovih besedah naj bi jih bilo v bližini Calaisa trenutno med 350 in 400. Francoske oblasti želijo preprečiti, da bi na območju nastalo novo barakarsko naselje, potem ko so oktobra lani tam zaprli ilegalno migrantsko naselje, znano kot Džungla, še prej pa iz njega evakuirali kakih 6.000 prebežnikov.
Županja se upira navodilom sodišča Collomb je novico o dveh novih centrih sporočil, potem ko je francoski državni svet, najvišje upravno sodišče v državi, danes razsodil, da morajo oblasti prebežnikom zagotoviti tekočo vodo in sanitarije. To je že junija odločilo sodišče v Lillu, a sta se francosko notranje ministrstvo in mesto Calais na to pritožila.
Državni svet je v utemeljitvi odločitve danes poudaril, da imajo prebežniki rane in garje, ker nimajo možnosti, da bi se umili ali oprali svoja oblačila in posledično resne psihične težave. Dozdajšnje ravnanje države pa je sodišče označilo za ""resen in očitno nezakonit udarec temeljnim pravicam"".
Županja Calaisa Natacha Bouchart je že napovedala, da odločitve sodišča ne bo upoštevala. ""Odločitev državnega sveta je nepravična do prebivalcev Calaisa, ker jim grozi z novo Džunglo,"" je dejala.
"
http://www.rtvslo.si/slovenija/slovenija-sprejela-skupino-desetih-prebeznikov-iz-eritreje/428658,prebežniki,"
					27. julij 2017 ob 17:49,zadnji poseg: 27. julij 2017 ob 18:28
					Ljubljana - MMC RTV SLO, STA","
J. R.
",Slovenija sprejela skupino desetih prebežnikov iz Eritreje,"V Slovenijo je v sredo prispelo deset državljanov Eritreje, so sporočili z notranjega ministrstva. Prebežniki so iz Italije prišli v sklopu sheme za solidarnostno prerazporeditev prebežnikov po Evropski uniji. 
Po navedbah ministrstva je bilo iz Italije in Grčije v Slovenijo premeščenih 217 prebežnikov - 149 državljanov Sirije, 45 državljanov Eritreje, 17 državljanov Iraka in šest oseb brez državljanstva. Število premeščenih oseb predstavlja 38,3 odstotka skupne zaveze Slovenije.
Na ministrstvu so ob tem spomnili, da je Slovenija konec maja in junija dala še dve novi zavezi za premestitev prebežnikov iz Italije in Grčije.
Premestitev beguncev je mehanizem solidarnosti znotraj EU-ja. V skladu z vladnim načrtom naj bi do konca leta iz Italije in Grčije premestili skupno 567 prebežnikov, prihode pa so razdelili na manjše skupine.
Prosilci za azil postopek začeli v Italiji oz. GrčijiPrebežniki v okviru premestitvene sheme v Slovenijo prihajajo kot prosilci za azil, ki so postopek za pridobitev mednarodne zaščite že začeli v Grčiji oziroma Italiji. Zaradi tega se postopki za mednarodno zaščito v Sloveniji izvedejo relativno hitro. Tudi verjetnost za uspešnost prošnje je posledično precej velika. Begunci namreč prihajajo iz držav, iz katerih je prosilcem v državah EU-ja status priznan v več kot 75 odstotkih.
"
http://www.rtvslo.si/begunska-kriza/italija-namerava-v-libijskih-vodah-prestrezati-in-nato-tudi-vracati-prebeznike/428636,prebežniki,"
					27. julij 2017 ob 15:23,zadnji poseg: 27. julij 2017 ob 15:36
					Rim, Orleans - MMC RTV SLO, Reuters, STA","
J. R.
",Italija namerava v libijskih vodah prestrezati in nato tudi vračati prebežnike,"Italija namerava v libijskih vodah do avgusta namestiti več ladij, s katerimi bodo poskušali zajeziti tok prebežnikov. Francija bo po besedah predsednika Macrona prosilce za azil preverjala že v Libiji.
Italijanski vladni predlog predvideva, da bo vojska do konca avgusta v Libijo poslala floto petih ladij s tisoč vojaki, ki bodo že v libijskih vodah prestrezali prebežnike in jih vračali v Libijo. Predlog mora najprej potrditi vladni kabinet, nato pa bo o njem glasoval še parlament.
Premier Paolo Gentiloni se je že sešel z vojaškimi poveljniki in ministri, s katerimi je glede na izjavo razpravljal o varnosti, migracijah in libijskem položaju. Po njegovih besedah je libijska vlada italijanske ladje povabila v svoje teritorialne vode, predtem pa je pomorskim reševalnim misijam Evropske unije to sicer odklanjala.  Iz Severne Afrike je od leta 2014 v Italijo prispelo okoli 600.000 prebežnikov. Večina je prišla prek Libije, kjer se je po padcu Moamerja Gadafija v državi razcvetela trgovina z ljudmi.  Podrobnosti italijanskega predloga, kot je območje italijanskega patruljiranja in način sodelovanja z libijskimi pomorskimi službami, morata vladi še doreči. Za zdaj je znano le, da naj bi italijanske ladje prestrezale plovila s prebežniki in te prepeljale nazaj v Libijo. Po poročanju časopisa Corriere della Sera naj bi poleg ladijske flote v operacijah sodelovali tudi letala, helikopterji in brezpilotni letalniki.  Libija za prebežnike ni varnaPrebežnike, ki dosežejo območje mednarodnih voda, so italijanske varnostne službe in ladje humanitarnih organizacij prevažale v Italijo, saj Libija ni varno območje za prebežnike. Zaradi tega je vračanje prebežnikov v Libijo iz mednarodnih voda oz. držav Evropske unije proti mednarodni zakonodaji. Združeni narodi razmere v libijskih begunskih taboriščih, kamor pomorske službe prebežnike vračajo, ocenjujejo za nehumane. Italija ZN poziva, naj povečajo svojo prisotnost in pomagajo voditi taborišča v skladu s človekovimi pravicami.  Macron predlaga centre za preverjanje prebežnikov v Libiji in NigruMedtem je francoski predsednik Emmanuel Macron napovedal, da bo Francija še to poletje v Libiji vzpostavila centre za obravnavo prosilcev za azil, ki želijo prek Sredozemskega morja v Evropo. Z ukrepom želijo ljudem, ki niso upravičeni do azila, preprečiti tvegano pot prek morja, pravi Macron.
""V italijanske centre želim poslati odprave francoskega urada za zaščito beguncev, pripravljen pa sem jih poslati tudi v Libijo,"" je pojasnil in dodal, da bi lahko takšne centre oblikovali tudi v Nigru.
""Vzpostaviti je treba varnostne pogoje, ki jih trenutno ni,"" so še sporočili iz Elizejske palače in dodali, da je cilj zagotoviti predobravnavo prošenj. Macron je poudaril tudi, da je treba Libijo stabilizirati.
Prekinitev ognja v LibijiFrancoski predsednik je sicer v torek gostil srečanje blizu Pariza, na katerem sta se predsednik mednarodno priznane libijske prehodne vlade Fajez Al Saradž in vojaški poveljnik Kalifa Haftar dogovorila za prekinitev ognja po vsej državi in pripravi volitev prihodnjo pomlad.
Letos je sicer po podatkih Mednarodne organizacije za migracije iz Libije v Evropo prek Sredozemskega morja prispelo več kot 100.000 ljudi. Več kot 2.300 jih je utonilo.
"
http://www.rtvslo.si/svet/bodo-italijanske-ladje-delovale-v-libijskih-ozemeljskih-vodah/428540,prebežniki,"
					26. julij 2017 ob 12:38
					Rim - MMC RTV SLO, Reuters","
G. V.
",Bodo italijanske ladje delovale v libijskih ozemeljskih vodah?,"Mednarodno priznana libijska vlada je Rim prosila za podporo italijanske mornarice v boju proti tihotapcem ljudi v libijskih ozemeljskih vodah.
Italijanski premier Paolo Gentiloni je v Rimu gostil libijskega premierja Fajeza Al Saraja, ki je v italijansko prestolnico prispel iz Pariza, kjer sta v torek z vojaškim poveljnikom Kalifo Haftarjem, ki nadzira vzhod Libije, dosegla dogovor o prekinitvi ognja po vsej državi in pripravi volitev prihodnjo pomlad.
""Pred nekaj dnevi mi je predsednik Seraj poslal pismo, v katerem je italijansko vlado zaprosil za tehnično podporo naših ladij v skupnem boju proti tihotapcem z ljudmi,"" je povedal Gentiloni.
Kot je še pojasnil, mora prošnjo odobriti italijanski parlament, nato pa bi lahko italijanske ladje delovale v libijskih ozemeljskih vodah.
Od padca režima nekdanjega libijskega voditelja Moamerja Gadafija leta 2011 je v Libiji brezvladje, ki so ga izkoristili tihotapci z ljudmi in prek Sredozemskega morja proti Evropi poslali na stotisoče prebežnikov.
Italija nosi največje bremeNajvečje število prebežnikov prek nevarne morske poti prispe v Italijo, ki je za pomoč pri delitvi tega bremena že večkrat prosila druge članice EU-ja. Pred kratkim so oblasti v Rimu zagrozile, da bodo zavračale tuje ladje z rešenimi prebežniki, če jih ne bodo začele sprejemati tudi preostale članice EU-ja.
Po podatkih Združenih narodov je od začetka leta v Italijo po morju prispelo 83.650 prebežnikov, kar je 20 odstotkov več kot v enakem obdobju lani. Poleti pričakujejo še dodatno povečanje števila prihodov.
"
http://www.rtvslo.si/evropska-unija/nad-tihotapce-s-prebezniki-tudi-z-omejitvijo-izvoza-colnov-v-libijo/427868,prebežniki,"
					17. julij 2017 ob 16:02,zadnji poseg: 17. julij 2017 ob 20:30
					Bruselj - MMC RTV SLO, STA","
A. V.
",Nad tihotapce s prebežniki tudi z omejitvijo izvoza čolnov v Libijo,"Zunanji ministri Evropske unije so na zasedanju v Bruslju sprejeli nove ukrepe v boju proti tihotapljenju prebežnikov iz Libije. Uvedli so omejitve izvoza in dobave napihljivih čolnov in zunajkrmnih motorjev v Libijo.      
Članice Unije bodo tako imele pravno podlago za preprečevanje izvoza ali dobave omenjenega blaga Libiji, ko bo obstajal utemeljen sum, da ga bodo uporabljali tihotapci in trgovci z ljudmi.
Omejitve, ki bodo veljale tudi za napihljive čolne in zunajkrmne motorje na poti v Libijo prek EU, ne bodo preprečile izvoza ali prodaje omenjenega blaga za zakonito uporabo civilistov, na primer ribičev.
Podaljšali misijo Eubam Ministri so tudi potrdili podaljšanje misije Eubam, ki je do zdaj pomagala libijskim oblastem pri upravljanju južne meje, pregonu in kazenskem pravosodju, do konca decembra 2018, zdaj pa bo tudi načrtovala morebitno misijo za zagotavljanje civilne zmogljivosti ter krizne pomoči.
Poudarili so pomen pomorske operacije Sophia, namenjene uničenju poslovnega modela tihotapcev in trgovcev z ljudmi v južnem osrednjem Sredozemlju, ki ima tudi dve podporni nalogi: usposabljati libijsko obalno stražo in prispevati k izvajanju embarga ZN na orožje.
Do konca meseca se pričakuje tudi sprememba mandata Sophie, ki pa naj bi bila tehnična in naj ne bi spreminjala narave operacije. Nanašala naj bi se na krepitev zmogljivosti usposabljanja libijske obalne straže in njenega sodelovanja z drugimi agencijami. Visoka zunanjepolitična predstavnica Unije Federica Mogherini je ob tem opozorila, da razširitev mandata Sophie za njeno delovanje v libijskih vodah ne bi zahtevala le povabila libijskih oblasti, temveč tudi več sredstev.
Slovenska ladja Triglav bo šla spet na misijoDa bo za operacijo Sophia in tudi za druge dejavnosti za soočanje s prebežništvom treba nameniti več finančnih sredstev, je poudaril tudi slovenski zunanji minister Karl Erjavec. Slovenija pripravlja ladjo Triglav na ponovno napotitev v operacijo Sophia, ki je načrtovana na začetku prihodnjega leta, je spomnil minister.
80 odstotkov prebežnikov prišlo iz Libije Letos je Sredozemsko morje po podatkih Mednarodne organizacije za prebežništvo prečkalo že več kot 100.000 prebežnikov, od tega jih je prišlo več kot 80 odstotkov s čolnom iz Libije v Italijo.
EU zagrozila z dodatnimi sankcijami proti Severni Koreji     Zunanji ministri EU so zagrozili tudi z novimi sankcijami proti režimu v Severni Koreji zaradi nedavnega preizkusa medcelinske rakete, ki so jo označili za popolno kršitev resolucij Varnostnega sveta ZN. EU bo premislila o ""nadaljnjem odzivu v tesnem sodelovanju s ključnimi partnerji in v skladu z usmeritvami VS ZN, še zlasti o dodatnih avtonomnih omejevalnih ukrepih"". EU je prve sankcije proti Severni Koreji uvedla leta 2006 v sklopu mednarodnih prizadevanj za ustavitev njenega jedrskega in raketnega programa.
Sankcije tudi za predstavnike sirskega režima Na dnevnem redu je bil še en primer sankcij. Zunanji ministri EU so se dogovorili za uvedbo sankcij proti še šestnajstim sirskim vojaškim predstavnikom in znanstvenikom zaradi njihove povezave s kemičnim napadom na civiliste v Siriji. Med šestnajstimi kaznovanimi osebami je osem visokih vojaških predstavnikov sirskega režima in osem znanstvenikov, vpletenih v dejavnosti, povezane s kemičnim orožjem. Imena bodo znana v torek. Gre za aprilski napad v mestu Kan Šejkun v severozahodni sirski provinci Idlib, v katerem so po oceni Organizacije za prepoved kemičnega orožja (OPCW) uporabili prepovedan živčni bojni strup sarin. Umrlo je najmanj 87 ljudi, med njimi otroci.
"
http://www.rtvslo.si/svet/tudi-ce-skrajna-desnica-ne-bo-del-avstrijske-vlade-so-to-ze-njena-stalisca/427766,prebežniki,"
					16. julij 2017 ob 12:00
					Dunaj - MMC RTV SLO, Reuters","
B. V.
","Tudi če skrajna desnica ne bo del avstrijske vlade, so to že njena stališča","Skrajna desnica v Avstriji po oktobrskih volitvah morda ne bo končala v vladi, a njena stališča do priseljevanja in islama so že del vladnih politik, poroča Reuters.
Priljubljenost protiislamske in protipriseljenske avstrijske Svobodnjaške stranke (FPÖ) je dosegla vrhunec med t. i. begunsko krizo leta 2015, ko je kritizirala odločitev vlade, da odpre vrata prebežnikom. Več kot leto dni so ji javnomnenjske ankete kazale najbolje, njena podpora je bila več kot 30-odstotna, njen predsedniški kandidat Norbert Hofer pa je lani skoraj postal predsednik države. Zdaj pa je stranka padla na drugo oziroma tretje mesto, medtem ko so se socialdemokrati (SPÖ) in konservativna Ljudska stranka (ÖVP), ki so oblikovali avstrijsko politiko po drugi svetovni vojni, po poročanju Reutersa premaknili proti skrajni desnici.
Leta 2015 je večina prebežnikov, ki so vstopili v Avstrijo, pot nadaljevala v Nemčijo, a 90.000, oziroma en odstotek avstrijskega prebivalstva, jih je ostalo in zaprosilo za azil. Obe sredinski stranki sta nato obljubili, da česa takšnega ne bosta več dopustili.
SPÖ in ÖVP le milejši obliki FPÖ-jaPolitični analitik Anton Pelinka je omenjeni stranki označil za milejšo obliko FPÖ-ja. Njun premik močno na desno je oznanil tudi spor z Italijo na začetku julija glede nadzora meje med državama.
Italija je namreč druge članice EU-ja pozvala, naj ji pomagajo pri spopadanju z velikim številom prebežnikov, ki prihajajo čez Sredozemsko morje iz Afrike, avstrijski obrambni minister Hans Peter Doskozil pa je zaradi skrbi pred dodatnimi prebežniki dejal, da je Dunaj pripravljen ukrepati, če se bodo prebežniki odpravili proti Avstriji.
Doskozil je za visokonakladni tabloid napovedal skorajšnji mejni nadzor na mejnem prehodu Brenner. V besedilu je pisalo tudi, da je za nadzor na meji na razpolago 750 vojakov in štiri oklepna vozila. Italija se je besno odzvala in na zagovor poklicala avstrijskega veleposlanika v Rimu, nato pa sta tako Doskozil kot avstrijski kancler Christian Kern, oba socialdemokrata, naredila korak nazaj.
A tovrstne izjave so zadnji primer tega, da skušata sredinski stranki premagati skrajno desnico v njeni igri, poroča Reuters. Analitik Pelinka je dejal, da socialdemokrati in Ljudska stranka tekmujejo v tem, kdo bo FPÖ-ju odvzel teme, zaradi česar je skrajno desna stranka padla v anketah.  Kurz: Prebežnike v Afriko, ne EvropoZdaj po javnomnenjskih raziskavah vodi Ljudska stranka pod vodstvom 30-letnega predsednika stranke in zunanjega ministra Sebastiana Kurza. Ta se od maja, ko je prevzel vodenje stranke, osredotoča na vprašanji priseljevanja in integracije. Po njegovih besedah bi morali prebežnike, ki jih rešijo v Sredozemskem morju, odpeljati v Afriko, ne pa v Evropo.
Njegova stališča, pa tudi jezik glede te teme so včasih tako podobni FPÖ-jevim, da ga je skrajno desna stranka že obtožila plagiatorstva.
Prejšnji mesec je tako Kurz dejal, da želi zapreti muslimanske vrtce, češ da predstavljajo kraj, kjer se vzgaja ""vzporedna družba"", FPÖ pa je odvrnil, da nekaj takšnega zahteva že leta in da Kurz nima ""volje in poguma"", da bi to zares izvedel.
Kancler Kern je pri tem vprašanju sicer nasprotoval Kurzu, a je predstavil načrt za ""prevzem nadzora nad priseljevanjem"" in do leta 2020 drastično zmanjšati število priseljencev iz Afrike. Poleg tega je zagovarjal prepoved muslimanskega pokrivala za obraz v imenu reda in zakonitosti.
Skrajna desnica del koalicije?FPÖ-ju se je medtem uspelo delno znebiti stigme, ki se ga drži. Socialdemokrati so tako odprli vrata za oblikovanje koalicije s to stranko, s čimer so prekinili 30 let trajajočo prepoved za kaj takega, za katero so se sami odločili.
V Avstriji stranke zaradi proporcionalnega volilnega sistema le redko osvojijo večino, zaradi česar morajo oblikovati koalicije. SPÖ in ÖVP sta skupaj vladala večino časa v zadnjih 70 letih, zdaj pa sta bolj narazen. Politični analitik Thomas Hofer je dejal, da so FPÖ-jeve možnosti za vstop v vlado največje v več kot 10 letih, da bi stranka osvojila prvo mesto in dobila položaj kanclerja, pa so zelo majhne.
Ker so stranke, podobne FPÖ-ju, po Evropi močno napredovale v podpori, bi bile diplomatske posledice za Avstrijo ob morebitnem vstopu skrajne desnice v vlado manjše kot leta 2000, ko je bila stranka v koaliciji z Ljudsko stranko, zaradi česar je EU proti državi uvedel sankcije.
"
http://www.rtvslo.si/svet/italijansko-sodisce-tihotapca-prebeznikov-obsodilo-na-osem-let-in-pol-zapora/427725,prebežniki,"
					15. julij 2017 ob 14:19
					Palermo - MMC RTV SLO, STA","
B. V.
",Italijansko sodišče tihotapca prebežnikov obsodilo na osem let in pol zapora,"Sodišče v Palermu je tunizijskega državljana, ki je leta 2015 med Libijo in Sicilijo na ladji prevažal 750 prebežnikov, obsodilo na osem let in pol zapora zaradi tihotapljenja.
Sodišče mu je dosodilo tudi 18,7 milijona evrov denarne kazni, iz česar naj bi vsakemu prebežniku izplačali 25.000 evrov odškodnine. Sodišče je dosodilo kazen, ki jo je predlagalo državno tožilstvo.
Med prevozom 750 ljudi od Libije do Italije leta 2015 se je ladja zaradi poškodbe znašla v težavah, ljudi pa je rešila ladja za reševanje beguncev, poroča avstrijska tiskovna agencija APA.
"
http://www.rtvslo.si/begunska-kriza/v-evropsko-unijo-v-prvi-polovici-leta-prispelo-68-odstotkov-manj-prebeznikov/427552,prebežniki,"
					13. julij 2017 ob 20:07
					Rim, Tripoli, Praga - MMC RTV SLO, STA","
J. R.
",V Evropsko unijo v prvi polovici leta prispelo 68 odstotkov manj prebežnikov,"Število prebežnikov, ki so prispeli v EU, se je v prvi polovici letošnjega leta v primerjavi z enakim obdobjem lani zmanjšalo za 68 odstotkov. Evropska agencija za zunanje meje Frontex je še sporočila, da so se migrantski tokovi premaknili.
V Španijo je tako v primerjavi z lanskim letom prispelo trikrat več prebežnikov, v Italijo pa 21 odstotkov več.
Junija je bilo na glavnih migrantskih poteh 30.700 prebežnikov, skupno pa je v prvi polovici leta v EU prispelo 116.000 prebežnikov.
Največ, 85.000, jih je čez Sredozemsko morje prispelo v Italijo, kar je 21 odstotkov več v primerjavi z enakim obdobjem lani. Največ prebežnikov je prišlo iz Nigerije in Gvineje, piše avstrijska tiskovna agencija APA.
V Grčijo jih je junija prišlo 2.600, v prvih šestih mesecih pa 9.000 prebežnikov. To je 94 odstotkov manj v primerjavi z enakim obdobjem lani. V Grčijo je prispelo največ Sircev, Pakistancev in Iračanov. Največ jih je prispelo po kopenski poti iz Turčije.
Frontex je še sporočil, da je po zahodni sredozemski poti v Španijo v prvega pol leta prispelo 9.000 prebežnikov, kar je trikrat več v primerjavi s prvimi šestimi meseci lani. Prebežniki so v Španijo prispeli predvsem prek španskih eksklav na severu Afrike - Ceute in Melille - in tudi prek Sredozemskega morja.
Od torka rešili skoraj sedem tisoč ljudiSicer so od torka v okoli 40 akcijah italijanske obalne straže iz Sredozemskega morja rešili 6.800 ljudi. Samo v sredo so na varno prepeljali 4.100 ljudi, je danes sporočila italijanska obalna straža.
Italijanski notranji minister na obisku v TripolijuZaradi številnih prebežnikov, ki jih na varno prepeljejo v Italijo, je Tripoli obiskal italijanski notranji minister Marco Minniti. Tam se bo srečal s 13 libijskimi župani, s katerimi bo spregovoril o razvoju države.
""97 odstotkov vseh prebežnikov, ki so letos prispeli v Italijo, je prišlo iz Libije. Stabilizacija Libije je edina možnost, da se ustavi migrantski tok,"" je dejal Minniti.
Češka še naprej zavrača sprejemanjeMedtem ko Italija poziva EU k solidarnosti glede prebežnikov, je češki notranji minister Milan Chovanec kritiziral pomanjkljivo sodelovanje Italije in Grčije glede premestitve beguncev. Po njegovem mnenju v Grčiji in Italiji ni prebežnikov, ki bi prestali pogoje za premestitev. ""Kakršna koli ponudba, da bi jih prevzela Češka, je tako brezpredmetna,"" je dodal Chovanec.
Evropska komisija je proti Poljski, Češki in Madžarski uvedla postopke zaradi nesolidarnosti. Države imajo čas do petka, da pojasnijo svoja stališča. Češka bi sicer morala sprejeti skoraj 2.700 ljudi. Praga je očitke pisno zavrgla, poroča nemška tiskovna agencija DPA.
Kot je pojasnil Chovanec, je bila Češka pripravljena sprejeti 50 beguncev. Italija naj ne bi želela priskrbeti potrebnih dokumentacij o temeljitem varnostnem pregledu in se ni odzvala na druga povpraševanja.
Iz Grčije je zahteve izpolnilo 12 ljudi. Temeljit varnostni pregled prebežnikov Praga utemeljuje z državno varnostjo in ohranjanjem javnega reda.
Češka vlada trdi, da sistem kvot ne deluje. Češka naj bi bila pripravljena sodelovati pri programih ""učinkovite rešitve begunske krize"", kot so na primer programi, ki bi se krize lotili že v Libiji.
"
http://www.rtvslo.si/svet/pariz-policija-z-ulic-odstranila-vec-kot-2-000-prebeznikov/427037,prebežniki,"
					8. julij 2017 ob 09:00
					Pariz - MMC RTV SLO","
B. V.
",Pariz: Policija z ulic odstranila več kot 2.000 prebežnikov,"Francoska policija je v petek z ulic Pariza odstranila več kot 2.000 prebežnikov, ki so več tednov živeli na cesti v neustreznih razmerah. Začasno so jih naselili v praznih šolskih telovadnicah.
Na stotine prebežnikov je prispelo v severni pariški predel Porte de la Chapelle, kjer so pred novim centrom za pomoč prosilcem za azil spali pod mostovi in ob cestah, skoraj brez dostopa do vode, sanitarij in hrane, poroča britanski Guardian.
Operacija, že 34. takšna od leta 2015, se je začela ob zori in je minila mirno. Moške in ženske iz različnih držav, tudi Afganistana in Eritreje, so z avtobusi prepeljali iz Pariza. Nekateri so imeli vse svoje premoženje v majhnih nahrbtnikih in plastičnih vrečah.
Številni brezdomni prebežniki so vsak dan čakali pred vrati centra za pomoč, a je bil ta vedno zaseden. V zadnjih tednih je tako pred centrom spalo več kot 1.000 ljudi, vsak teden pa naj bi jih prispelo še po 200.
Število brezdomnih prebežnikov v Parizu je naraslo po zaprtju taborišča v Calaisu, ki se ga je prijelo ime Džungla in v katerem je v slabih razmerah živelo več tisoč ljudi, ki so upali, da jim bo uspelo priti v Veliko Britanijo.
""Življenje na ulici me je izmučilo""Iz Calaisa v Pariz je prišel tudi 25-letni nekdanji študent veterine, ki je dejal, da je pobegnil pred nasiljem v Somaliji. V Parizu je na ulici spal teden dni. ""Življenje na ulici me je izmučilo,"" je dejal in dodal, da ne ve, kam ga bodo odpeljali. Želi le, da bi bil nekje, kjer je primerno za ljudi. ""Tako utrujen in lačen sem, a moram ostati potrpežljiv.""
22-letni Afganistanec pa je dejal, da je pod mostom spal dva meseca. Poleg tega, da imajo malo vode in hrane, prihaja tudi do pretepov med različnimi skupinami. Sprožiti želi azilni postopek v Franciji. ""Ljudje smo, ne živali,"" je dejal.
Potreba po dolgoročni strategijiDelavci človekoljubnih organizacij so opozarjali Francijo, da mora namesto izrednih operacij v zadnjem trenutku oblikovati dologoročno strategijo za obravnavanje in namestitev prosilcev za azil v dostojnih razmerah.
Med njimi je Guillaume Schers iz francoske nevladne organizacije Zemlja azila, ki se ukvarja s prosilci za azil. Po njegovih besedah število ljudi, ki prihajajo v Francijo poleti, ne bo upadlo. Corinne Torre iz organizacije Zdravniki brez meja opozarja na zdravstvene probleme prebežnikov, ki se slabšajo zaradi življenja na ulici. Po njenih besedah so največji problem težave z duševnim zdravjem zaradi preživetih travm. Številni prebežniki so namreč na poti doživeli nasilje, mučenje, nečloveški odnos, spolno nasilje.
Nektari lokalni politiki v Parizu svarijo pred začaranim krogom odstranitev prebežnikov in prihodom novih, pri čemer ni dolgoročne strategije. Zadnja takšna policijska operacija v predelu Porte de la Chapelle je bila pred dvema mesecema. Takrat je bilo odstranjenih 1.610 prebežnikov.
V Calaisu še vedno na stotine prebežnikovPo lanski odstranitvi taborišča v Calaisu je tam na ulicah med 600 in 700 prebežnikov. Na njihove razmere je opozoril tudi francoski varuh človekovih pravic.
Dobrodelne in nevladne organizacije, ki jim želijo dostavljati vodo in hrano, se pritožujejo, da jim to onemogočajo policija in lokalne oblasti, zato so šli na sodišče. To je odredilo, da v Calaisu ne sme biti postavljen nov center za pomoč prebežnikov, a da morajo imeti ti ljudje dostop do vode in sanitarij, česar lokalne oblasti ne želijo zagotoviti. Država se je na sodbo sodišča pritožila.
Francoski predsednik Emmanuel Macron je medtem parlamentu sporočil, da si želi prenoviti azilni sistem, za katerega želi, da je ""bolj človeški in bolj pošten"". Več informacij o spremembah na tem področju naj bi bilo znanih v prihodnjih tednih, je še poročal Guardian.
"
http://www.rtvslo.si/slovenija/druzine-iz-azilnega-doma-na-vicu-so-zaradi-prenove-preselili-v-logatec/427036,prebežniki,"
					8. julij 2017 ob 08:31
					Ljubljana - MMC RTV SLO","
Nina Brus, Radio Slovenija
",Družine iz azilnega doma na Viču so zaradi prenove preselili v Logatec,"Družine, ki so bivale v azilnem domu na Viču v Ljubljani, so zaradi sanacije tamkajšnjih objektov preselili v izpostavo v Logatcu. Število tam nastanjenih ljudi se je tako povečalo s 43 na 98 ljudi. 
Kot so pojasnili na pristojnem uradu, je selitev potekala brez težav, tudi izvajanje vseh dejavnosti za družine migrantov se nadaljuje. 
V izpostavi azilnega doma Logatec nimajo pooblastil za dajanje izjav, je pa nekaj pojasnil v zvezi s selitvijo podala Katarina Štrukelj z novoustanovljenega vladnega urada za oskrbo in integracijo migrantov. Kot je potrdila, so družine začasno preselili zaradi obnove, ki je nujno potrebna zaradi težav z zamakanjem. ""Obnova poteka po etapah, začeli smo na oddelku z družinami, zato smo morali družine preseliti v eno izmed izpostav, izpostava v Logatcu je namenjena samo družinam, zato smo družine preselili tja.""
Sanirali bodo vse objekte, torej tudi oddelek za mladoletnike brez spremstva, oddelek za moške in upravno stavbo, vendar dodatne selitve ljudi v preostale izpostave ne bodo potrebne. Kot je zagotovila Štrukljeva, tudi v Logatcu z družinami izvajajo vse dejavnosti. ""Tečaj slovenskega jezika je že zdaj potekal v Logatcu, zdaj je še okrepljen z izvajalci iz viškega doma, preselil se je tudi program Slovenske filantropije, ki temelji na socialni integraciji, prav tako pa tudi Mozaik, ki dela samo z otroki.""
Kot je dodala, se jim pri delu pridružujejo tudi lokalni prostovoljci. Prav v teh dneh so šli z družinami na izlet v Piran. Sanacijska dela v domu na Viču bodo predvidoma trajala do septembra. Takrat se bodo preseljene družine vrnile v obnovljene objekte.
"
http://www.rtvslo.si/svet/g20-za-konec-vrha-obzalovanje-zaradi-umika-zda-iz-pariskega-sporazuma/427032,prebežniki,"
					8. julij 2017 ob 07:10,zadnji poseg: 8. julij 2017 ob 16:58
					Hamburg - MMC RTV SLO, Radio Slovenija","
K. T., B. V., K. S.
",G20: Za konec vrha obžalovanje zaradi umika ZDA iz pariškega sporazuma,"V Hamburgu se je končal vrh G20, skupine razvitih in hitro razvijajočih se držav. Nemška kanclerka Angela Merkel je po srečanju izrazila zadovoljstvo z doseženim kompromisom glede proste trgovine in hitre uveljavitve pariškega podnebnega sporazuma.
Obsodila je tudi nasilne proteste, ki so spremljali vrh in zaradi katerih na oblasti letijo očitki, da so podcenjevali varnostno tveganje. Merklova je kljub temu prepričana, da je bila odločitev o gostitvi vrha v Hamburgu primerna.
""Zadovoljna sem, da je uspelo, da smo jasno povedali: tržišča morajo ostati odprta,"" je dejala kanclerka. Voditelji držav so se na vrhu namreč izrekli za prosto trgovino in proti protekcionizmu, a s priznanjem vloge ""legitimnih obrambnih mehanizmov v trgovini"".
S takšnim kompromisom se je vrh G20 izognil zaostrovanju spora o prosti trgovini. Ta tema je veljala za eno najtežavnejših na tokratnem vrhu, saj je ameriški predsednik Donald Trump zagrozil, da bo zaradi ""nacionalne varnosti"" še bolj omejil dostop do ameriškega trga.
Kot izhaja iz dokumenta, o katerem so se ponoči dogovorili pogajalci, so se države G20 izrekle za ""vzajemen in medsebojno koristen okvir za trgovino in investicije"" ter za načelo nediskriminatornosti. Države G20 želijo nadaljevati ""boj proti protekcionizmu vključno z vsemi nepoštenimi trgovinskimi praksami"", so zapisali.
Zaradi Trumpovega gesla Najprej Amerika je bilo jasno izraženo nasprotovanje protekcionizmu tudi Američanov dolgo vprašljivo. Prosta trgovina in odprti trgi tudi v krogu gospodarskih velesil niso več sami po sebi umevni.
Omembo ""legitimnih obrambnih mehanizmov v trgovini"" v sklepni izjavi naj bi dosegle ZDA. Gre za pomemben dodatek, saj omogoča ""zakonite"" protiukrepe. Prav to pa je sporno. Z vidika Evropejcev bi bile na primer carine na uvoz jekla nepravične in v nasprotju s pravili Svetovne trgovinske organizacije. 
Podpora pariškemu sporazumu, a brez ZDAMerklovo veseli tudi nadaljnja podpora boju proti podnebnim spremembam, čeprav se ZDA skupni zavezi niso pridružile. Trump namreč vztraja pri škodljivosti sporazuma za ameriško gospodarstvo, preostali voditelji pa so ZDA pripisali izoliranost na področju okoljske politike.
Nazadnje so preostali voditelji le sklenili dogovor, da spoštujejo svoje zaveze - čeprav brez ZDA.
Hamburg spet preplavili protestniki. Kritike na račun župana in vlade.
Ob robu tudi o UkrajiniOb robu vrha so se sešli Merklova, francoski predsednik Emmanuel Macron in ruski predsednik Vladimir Putin, razpravljali pa so o krizi v vzhodni Ukrajini. Po poročanju tujih agencij si Nemčija in Francija želita politično rešitev, ki bi končala več kot triletno nasilje.
Od aprila 2014 je v spopadih na vzhodu Ukrajine umrlo več kot 10.000 ljudi. Kijev in njegove zahodne podpornice obtožujejo Moskvo, da spodbuja konflikt ter tihotapi orožje in vojake čez mejo, Rusija pa to zanika. Trdi, da se ob upornikih borijo le ruski vojaki, ki niso na dolžnosti, in prostovoljci.
Papež: Potencial za ""zelo nevarna zavezništva""Vrh je komentiral tudi papež Frančišek. V pogovoru za italijanski časopis La Repubblica je dejal, da ga srečanje skupine G20 skrbi, saj predstavlja potencial za ""zelo nevarna zavezništva"" med svetovnimi voditelji, ki bi še posebej strahotne posledice lahko imela za prebežnike. ""Zaskrbljen sem zaradi zelo nevarnih zavezništev med močmi, ki imajo izkrivljeno vizijo sveta: Ameriko in Rusijo, Kitajsko in Severno Korejo, Putinom in Al Asadom glede vojne v Siriji,"" je dejal.
Po njegovih besedah se ključna svetovna težava nanaša na revne, šibke in izključene, med katere spadajo tudi prebežniki. Pri tem je s prstom pokazal na države, ki se ""bojijo invazije prebežnikov"". Evropske voditelje, ki po njegovih besedah prihajajo z najbogatejše celine na svetu, je še pozval, naj ne nasedejo prepričanju, da je meje mogoče preprosto zapreti.
Udeležence vrha je papež nagovoril že v petek in jih pozval, naj absolutno prednost namenijo težavam revnim in marginalnim skupinam ter si prizadevajo za končanje vojn po svetu.
Prvi dan srečanja v znamenju srečanja Trump - PutinPrvi dan srečanja je sicer zasenčilo predvsem težko pričakovano prvo srečanje Trumpa in Putina, ki sta imela v načrtu 30-minutne pogovore, ti pa so se zavlekli na dobri dve uri. Po besedah ameriškega državnega sekretarja Rexa Tillersona bi se še nadaljevali, če jih ne bi prekinila ameriška prva dama – goste je čakal koncert v hamburški filharmoniji.
Tillerson je ocenil, da je srečanje, ki je potekalo na štiri oči ob prevajalcih, potekalo v dobrem vzdušju, da je bila kemija med voditeljema dobra, napovedal pa je tudi, da bosta državi sodelovali tudi pri reševanju ukrajinske krize in nadaljevali dialog tam, kjer se ne strinjajo.
Moskva zadovoljna z izkupičkom pogovorovPredsednika sta potrdila namero, da bosta iskala rešitve, ki ustrezajo nacionalnim interesom ZDA, Rusije in vse mednarodne skupnosti, je po pogovorih povedal ruski zunanji minister Sergej Lavrov. Prvi komentarji nekaterih ruskih politikov kažejo, da so v Moskvi z izkupičkom pogovorov zadovoljni.
Predsednica sveta federacije Valentina Matrijenko je dejala, da sta državnika glede vseh vprašanj, o katerih sta govorila, Siriji, Ukrajini, kibernetski varnosti in boju proti terorizmu, dosegla dogovor. Po mnenju predsednika odbora za mednarodne odnose sveta federacije Kusačova pa je zelo pomemben dogovor o prekinitvi ognja, ki bo v treh pokrajinah na jugozahodu Sirije začel veljati jutri opoldne, saj potrjuje, da lahko državi sodelujeta. Ob tem pa v Moskvi ne pozabljajo, da so odnosi med državama na najnižji ravni po hladni vojni in da bo za reševanje spornih vprašanj potrebnega veliko časa.
Tema pogovora tudi rusko vmešavanje v ameriške volitveEno ključnih sporočil srečanja je bil dogovor o prekinitvi ognja v jugozahodni Siriji, ki naj bi začela veljati v nedeljo. Predsednika sta se na začetku srečanja na Trumpovo pobudo dotaknila vprašanja domnevnega ruskega vpletanja v ameriške predsedniške volitve. Strinjala sta se, da je bolje, da se osredotočita na izboljšanje odnosov kot na prerekanje o preteklosti. Putin je zanikal vsakršno vpletanje v volitve, Moskva je pozvala k predložitvi morebitnih dokazov o nasprotnem. Kot je dejal Lavrov, je Trump sprejel Putinovo razložitev, da so obtožbe o vmešavanju lažne. Kot je pozneje dejal Tillerson, ""sta se predsednika pravilno osredotočila na to, kako se premakniti od tega, kar bi bilo lahko preprosto trmast nesporazum"". 
Njegovo pojasnilo je naletelo na ostre odzive pri demokratih. ""Sklepanje kompromisa glede integritete našega volilnega procesa ne sme in ne more biti področje, na katerem je dogovor o nestrinjanju sprejemljiv sklep,"" je v izjavi dejal vodja demokratov v senatu Chuck Schumer. 
Tillerson je ob tem dejal, da ste se strinjala glede zaveze o ""nevmešavanju v zadeve ZDA in demokratičnih procesov ZDA tako kot glede nevmešavanja v demokratične procese v drugih državah"".
"
http://www.rtvslo.si/svet/zda-in-rusija-dosegle-dogovor-o-premirju-na-jugozahodu-sirije/426996,prebežniki,"
					7. julij 2017 ob 15:54,zadnji poseg: 7. julij 2017 ob 20:56
					Hamburg - MMC RTV SLO, Reuters, STA","
T. J.
",ZDA in Rusija dosegle dogovor o premirju na jugozahodu Sirije,"Na vrhu G20 sta se prvič sešla ameriški in ruski predsednik, Donald Trump in Vladimir Putin. Dogovorila sta se o prekinitvi ognja v jugozahodni Siriji, ki naj bi začela veljati v nedeljo.
Kot piše AP, podrobnosti sporazuma in tega, kako se bo izvajal, niso znane, začasno naj bi prekinitev ognja začela veljati ob 12.00 po času v Damasku. Takšen dogovor pomeni novo raven sodelovanja ZDA in Rusije pri iskanju rešitve za vojno v Siriji. Del sporazuma sta tudi Jordanija in Izrael. 
Srečanje Trumpa in Putina je povsem zasenčilo preostalo dogajanje v Hamburgu. Že njuno prvo rokovanje ob začetku vrha je bilo deležno velike pozornosti. Vsi so bili pozorni na vsako njuno potezo. Kot poročajo, sta bila med pogovorom zelo spoštljiva. ""V čast mi je, da se srečujem z vami,"" je ob začetku srečanja ruskemu predsedniku dejal Trump, ta pa je odvrnil, da je ""vesel, da sta se osebno srečala"".
Oba sta izrazila upanje, da bo srečanje prineslo pozitivne rezultate. Putin je še dejal, da je s Trumpom že večkrat govoril po telefonu o ""pomembnih dvostranskih in mednarodnih zadevah"", a da telefonski pogovori niso nikoli zadostovali in da se morata skupaj usesti, ""če želijo pozitivne rezultate"". V Hamburgu sta imela prvi formalni sestanek, ki je trajal več kot dve uri, zaradi česar se je zamaknil tudi njun prihod na večerni del vrha Elbphilharmonie, kjer so se voditelji udeležili koncerta. 
Pogovarjala sta se tudi o Ukrajini in terorizmu Ameriški državni sekretar Rex Tillerson je potrdil, da sta se voditelja dogovorila o premirju na jugozahodu Sirije. Tillerson je ob tem dejal, da gre za pomembno regijo v državi, in dogovor o prekinitvi ognja označil za prvi skupni uspeh. Izrazil je tudi upanje, da bodo prekinitev spopadov pozneje razširili na druge predele Sirije. Glede prihodnosti sirskega predsednika Bašarja Al Asada je ponovil stališče, da za Washington v politični prihodnosti Sirije ni mesta zanj. Priznal je, da še ni sprejeta odločitev, kako naj bi potekala morebitna predaja oblasti in odstop Al Asada.
Kot je še dodal, je Putin v Hamburgu zanikal kakršno koli vpletanje v ameriške predsedniške volitve lani. Trump je večkrat z njim načel to temo, je še dejal Tillerson. Putin je po srečanju s predsednikom ZDA po poročanju ruske tiskovne agencije Tass dejal, da se je s Trumpom pogovarjal o krizi v Ukrajini in Siriji in boju proti terorizmu in kibernetskemu kriminalu.
Ruski zunanji minister Sergej Lavrov je ob tem potrdil, da sta se predsednika obeh držav osredotočila na konkretne zadeve, pogovori pa so potrdili, da ju vodijo nacionalni interesi. Lavrov je potrdil dogovor in napovedal, da bo prekinitev ognja začela veljati v nedeljo opoldne po krajevnem času v pokrajinah Dara, Kunejtra in Svejda. Lavrov je povedal, da so v jordanski prestolnici Aman ruski, ameriški in jordanski strokovnjaki dosegli dogovor o vzpostavitvi deeskalacijskega območja. Dodal je še, da bodo Rusija in ZDA jamčile, da bodo vse strani spoštovale prekinitev, za varnost okrog omenjenega območja pa bo ob koordinaciji z ZDA in Jordanijo skrbela ruska vojaška policija.
Kot je še dodal, sta se voditelja tudi dogovorila o vzpostavitvi posebne rusko-ameriške delovne skupine, ki se bo ukvarjala z varnostjo na svetovnem spletu. Dogovorila sta se tudi o pospešitvi imenovanja novih veleposlanikov. Prav tako sta po navedbah Tassa zunanjima ministroma obeh držav naložila, da poglobita dialog o vseh vprašanjih, vključno o Severni Koreji.
Povezano: 
Protestniki v Hamburgu napadli policijsko postajo in zažgali več vozil 
Srečanje skupine razvitih in hitro razvijajočih se držav (G20), ki poteka v petek in soboto, je odprla nemška kanclerka Angela Merkel, ki je voditelje pozvala h kompromisom pri različnih stališčih, ne da bi pri tem žrtvovali svoja načela. Poudarila je, da je bistven čas, saj se svet spopada s številnimi izzivi.
""Vemo, da nas čas priganja, zato lahko najdemo rešitve samo, če smo pripravljeni na kompromise in se približati drug drugemu, ne da bi se pri tem preveč upognili. Vsi poznamo resne svetovne težave. Časa za njihovo reševanje je vse manj, zato jih bomo lahko odpravili le, če bomo pripravljeni na delne sporazume in sodelovanje,"" je gostiteljica izrazila upanje, da bo vrh prispeval k reševanju največjih težav v svetu.
Ob koncu prvega dne je dejala, da je pred pogajalci o besedilu sklepne deklaracije še težavno delo. Priznala je, da so pogovori o podnebnih razmerah in prosti trgovini zelo težavni. Največ težav je v skupnem boju proti podnebnim spremembam. Poznavalci menijo, da bodo voditelji težko dosegli minimalni skupni dogovor. 
Kot je razvidno iz osnutka izjave, ki so ga pridobile nekatere tuje tiskovne agencije, se bodo svetovni voditelji ogradili od skeptičnega stališča predsednika ZDA do podnebnih sprememb. Trump je napovedal izstop ZDA iz pariškega podnebnega sporazuma. V izjavi naj bi drugi voditelji skupine razvitih in hitro razvijajočih se držav poudarili, da pariškega podnebnega sporazuma ni mogoče preklicati, da imajo obveznosti do sporazuma in da so seznanjeni z odločitvijo Washingtona o izstopu iz sporazuma.
Pozivi k svobodni trgovini V nasprotju z namerami Trumpa je bilo v Hamburgu slišati pozive k svobodni svetovni trgovini. Uvodni govor je sicer Trump izkoristil za lastno hvalo. Govoril je o uspešnosti ameriškega gospodarstva, odkar je predsednik. Trump stavi na gospodarski nacionalizem. 
Za Trumpom je besedo dobil predsednik Evropske komisije Jean-Claude Juncker, ki se je ogradil od ameriškega predsednika in se v imenu Evropske unije zavzel za odprto in multilateralno trgovino. Za prosto in pošteno trgovino se je zavzela tudi Merklova, a priznala, da so pogovori o kompromisu na to temo zelo težavni.
Države skupine BRICS (Rusija, Brazilija, Indija, Kitajska in Južna Afrika) so se tako zavzele za uravnoteženo in odprto svetovno gospodarstvo in proti protekcionizmu. Te države so pozvale mednarodno skupnost k uresničitvi pariškega podnebnega sporazuma, poroča DPA. Putin je poudaril, da imajo omejitve v trgovini in na finančnem področju pogosto politično ozadje in so namenjene izključitvi tekmecev.
Kitajski predsednik Ši Džinping je na vrhu zagovarjal odprto svetovno gospodarstvo, obenem je članice pozval, naj okrepijo usklajevanje makroekonomskih politik in preprečijo tveganja na finančnih trgih. Po njegovih besedah morajo države slediti multilateralnemu trgovinskemu režimu, saj rast svetovnega gospodarstva ni stalna. Peking je odločno proti trgovinskemu protekcionizmu, ki ga zagovarja Trump. 
Predlog novih sankcij proti PjongjanguV Hamburgu so se ZDA, Japonska in Južna Koreja dogovorile, da se bodo zavzele za čimprejšnje sprejetje resolucije Združenih narodov o novih sankcijah za Severno Korejo, potem ko je Pjongjang ta teden izvedel nov raketni preizkus. Ameriški predsednik Trump, južnokorejski predsednik Mun Dže In in japonski premier Šinzo Abe so poudarili, da bodo izvedli maksimalni pritisk v boju proti jedrski grožnji Severne Koreje. Ruski predsednik Putin je ob tem pozval k ohranitvi treznih glav. Po dvostranskih pogovorih z južnokorejskim predsednikom je ruski predsednik še dejal, da je severnokorejsko jedrsko vprašanje resna težava, a je treba pri tem ravnati pragmatično in taktno.
Z novimi sankcijami želijo Pjongjangu pokazati, da imajo provokativna dejanja, ki destabilizirajo regijo, posledice, so zapisali voditelji v skupni izjavi. Severnokorejske sosede so tudi pozvali, naj si še naprej prizadevajo prepričati režim, da se odpove izzivanjem. Prav tako bi morali izposlovati, da se Pjongjang odpove svojemu raketnemu in jedrskemu programu, so prepričani.
Poziv Bruslja k boju proti tihotapcem s prebežniki Evropska unija je pozvala k skupnemu boju proti tihotapcem z begunci in migranti. Predsednik Evropskega sveta Donald Tusk je ob tem povedal: ""Voditeljem držav skupine G20 bom predlagal usmerjene ukrepe proti tihotapcem. Če ukrepov ne bomo sprejeli, bo to žalosten dokaz hinavščine nekaterih držav G20, vendar upam, da bomo uspešni."" Prvi dan je potekal v iskanju izgubljene enotnosti na številnih področjih, je za TV Slovenija iz Hamburga poročala Polona Fijavž. Kompromisov in popuščanj prvi dan ni bilo opaziti. V soboto bodo teme pogovor Afrika, migracije in zdravje.  
"
http://www.rtvslo.si/svet/italija-francija-in-nemcija-za-krepitev-strategije-glede-vracanja-prebeznikov/426627,prebežniki,"
					3. julij 2017 ob 12:11
					Pariz - MMC RTV SLO, STA","
B. V.
","Italija, Francija in Nemčija za krepitev strategije glede vračanja prebežnikov","Notranji ministri Italije, Francije in Nemčije so se zavzeli za okrepitev strategije EU-ja glede vračanja prebežnikov v države izvora. Srečanje je potekalo v kontekstu velike obremenjenosti Italije s sprejemanjem prebežnikov.
Ministri Marco Minniti, Gerard Collomb in Thomas de Maiziere so se v nedeljo zvečer v Parizu sestali v družbi evropskega komisarja za migracije Dimitrisa Avramopulosa.
Predstavniki treh držav so se zavzeli za določitev pravil ravnanja nevladnih organizacij pri reševanju prebežnikov v Sredozemskem morju. Pravilnik so zastavili kot poskus za ureditev operacij v morju, kjer zdaj plovila, ki rešujejo prebežnike, upravljajo italijanska obalna straža, evropska agencija za zunanje meje Frontex in več nevladnih humanitarnih organizacij.
Ministri želijo tudi, da se okrepi strategija EU-ja glede vračanja prebežnikov v države izvora, in pozivajo k dodatni podpori libijski obalni straži in Visokemu komisariatu ZN-a za begunce (UNHCR) pri izboljšanju sprejemnih zmogljivosti v Libiji ter pospešitvi evropskega programa premeščanja beguncev.
Italija pričakuje pomočItalija že dlje časa poziva evropske države, naj storijo več pri delitvi bremen glede sprejemanja prebežnikov, ki čez Sredozemsko morje prihajajo v Evropo. Rim je celo zagrozil z zavračanjem tujih ladij z rešenimi prebežniki. Med drugim se zavzema za to, da bi tudi druge države odprle svoja pristanišča za sprejem ladij s prebežniki.
A kot naj bi ministri in komisar ugotovili v nedeljo, ta možnost ni najboljši odgovor na trenutno krizo, saj da bi lahko še okrepila prihod prebežnikov, po poročanju francoske tiskovne agencije AFP navajajo viri blizu francoskega notranjega ministra Collomba.
Italija: Porast števila prispelih prebežnikovPo podatkih ZN-a je od začetka leta v Italijo po morju prispelo 83.650 prebežnikov, kar je 20 odstotkov več kot v istem obdobju lani. Poleti pričakujejo še dodatno povečanje števila prihodov. Tudi Svetovna organizacija opozarja, da potrebuje Italija pri sprejemanju prebežnikov večjo mednarodno podporo.
"
http://www.rtvslo.si/svet/italija-zahteva-od-evropskih-drzav-pomoc-pri-sprejemanju-prebeznikov/426543,prebežniki,"
					2. julij 2017 ob 13:12
					Rim - MMC RTV SLO, STA","
B. V.
",Italija zahteva od evropskih držav pomoč pri sprejemanju prebežnikov,"Notranji ministri Italije, Nemčije in Francije se bodo zvečer v Parizu srečali na kriznem sestanku glede številnih prebežnikov, ki dnevno prispejo v Italijo.
Italijanski notranji minister Marco Minniti je pred srečanjem dejal, da Italija ne more biti več edina država, ki sprejema rešene prebežnike iz Sredozemskega morja.
V sredo je Rim zagrozil, da bo zavračal tuje ladje z rešenimi prebežniki, dokler države Evropske unije ne bodo pristale na njegove zahteve. Prepoved bi veljala za tuje ladje, ki delujejo v okviru evropske agencije za zunanje meje Frontex in pomorske operacije EU Sophia, pa tudi ladje nevladnih organizacij.
""Če so edina pristanišča, kamor pripeljejo prosilce za azil, italijanska, potem nekaj ni prav. To je osnovni problem zadeve,"" je dejal Minniti za italijanski časnik Il Messaggero. ""Sem proevropski in bom zelo ponosen, ko bo šla vsaj ena ladja namesto v Italijo v kakšno drugo evropsko državo. To ne bi rešilo težav Italije, ampak bi bil izjemen signal,"" je dodal.
Minniti: Nujnost stabilizacije LibijeMinniti je poudaril tudi nujnost stabilizacije Libije in varovanja njenih meja, saj ""97 odstotkov"" prebežnikov, ki prečkajo Sredozemsko morje, začne pot pred obalo Libije.
Minniti se bo predvidoma ob 20. uri v Parizu sestal s francoskim in nemškim kolegom, Gerardom Collombom in Thomasom de Maizierom, ter evropskim komisarjem za migracije Dimitrisom Avramopulosom. Razpravljali naj bi o usklajenem pristopu glede pomoči Italiji pri spopadanju z velikim številom prebežnikov.
ZN je v soboto opozoril, da potrebuje Italija večjo mednarodno podporo pri sprejemanju velikega števila prebežnikov. Po podatkih svetovne organizacije je od začetka leta v Italijo po morju prispelo 83.650 prebežnikov, kar je 20 odstotkov več kot v enakem obdobju lani. Poleti pričakujejo še dodatno povečanje števila prihodov.
"
http://www.rtvslo.si/begunska-kriza/italija-grozi-z-zaprtjem-pristanisc/426314,prebežniki,"
					29. junij 2017 ob 09:14
					Rim - MMC RTV SLO","
J. R.
",Italija grozi z zaprtjem pristanišč,"Italija je zagrozila, da bo začela plovilom s prebežniki preprečevati dostop do pristanišč, saj naj bi položaj postal nevzdržen. Letos je v Italijo priplulo že 73.000 prebežnikov. 
Grožnja prihaja sočasno s protestno noto italijanskega evroposlanca Maurizia Massarija, v katerem je člane Evropskega parlamenta obvestil, da so razmere postale nevzdržne, poroča BBC. Italijanski premier Paolo Gentiloni druge evropske države obtožuje ""odvračanja pogleda"" od kritičnih razmer.
Samo v zadnjih štirih dneh naj bi italijansko obalo poskušalo doseči 10.000 ljudi iz Severne Afrike. Letos je na obalah Italije pristalo več kot 73.000 prebežnikov, gre za 14-odstotno povečanje v primerjavi z istim obdobjem lani.
Agencija Združenih narodov za begunce poroča, da je na poti umrlo ali je pogrešanih okoli 2.000 ljudi. Veliko večina prebežnikov svojo pot proti Italiji začne iz Libije.
Libija predstavlja za prebežnike iz podsaharske Afrike, Arabskega polotoka, Egipta, Sirije in Bagladeša vrata v Evropo. Večina med njimi beži pred vojno, revščino ali pregonom.
Italijanska obalna straža vodi koordinacijo večine reševalnih operacij. Večina reševalnih plovil sicer pluje pod zastavami drugih držav, kot sta Nemčija in Malta, upravljajo pa jih neprofitne organizacije.
""Razpravljamo tudi o preprečitvi vstopa tujim humanitarnim ladjam v italijanska pristanišča. Italija je dosegla točko prenasičenosti,"" je za Reuters povedal vladni vir. Nekdanji premier Matteo Renzi medtem opozarja, da je italijanska javnost razjarjena in da Italija nujno potrebuje dolgoročno strategijo, poroča BBC.
Mednarodna zakonodaja: Ljudem v stiski je treba pomagati Izkrcavanje nadzira mednarodna zakonodaja. Oddelek EU-ja za migracije opozarja, da morajo imeti humanitarne organizacije ob morebitnih spremembah smernic dovolj časa za pripravo.
Mednarodna konvencija o varstvu človeškega življenja na morju določa, da se mora vsaki ladji v stiski pomagati ne glede na okoliščine. Država, ki je pristojna za območje, mora ljudi v stiski tudi izkrcati z ladje. Konvencija oblastem nalaga tudi, da morajo izvesti izkrcanje potnikov v najbližjem pristanišču. Za ladje, ki prihajajo iz Libije, je Italija najbližja dežela.
Evropski komisar za migracije Dimitri Avramopoulos se je zato sestal z Massarijem. ""Italijanski položaj je res nevzdržen,"" je dejal Avramopoulos in dodal, da je italijansko spopadanje s krizo vzorno. Članice Evropske unije je pozval k finančni pomoči Italiji in pomoči afriškim deželam, kot je Libija, da bi tako zmanjšali število ljudi, ki želijo državo zapustiti.
Zdravniki brez meja ob tem kličejo na pomoč države članice in dodajajo, da bi morale sodelovati vse države.
Kaos v LibijiLibija se je po odstavitvi vladarja Moamerja Gadafija oktobra 2011 znašla v kaosu. V sredo so sedem odposlancev ZN-a, ki so obiskovali begunski center v zahodnem mestu Surman, ugrabili oboroženi kriminalci na poti v Tripolis. Predstavnike ZN-a so nato predali tamkajšnjim oblastem, poroča BBC.
"
http://www.rtvslo.si/svet/nekdanja-privrzenka-nacionalne-fronte-pretihotapila-iranskega-ljubimca-v-veliko-britanijo/426155,prebežniki,"
					27. junij 2017 ob 16:07,zadnji poseg: 27. junij 2017 ob 21:02
					Calais - MMC RTV SLO","
K. S.
",Nekdanja privrženka Nacionalne fronte pretihotapila iranskega ljubimca v Veliko Britanijo,"V Franciji se je končalo sojenje nekdanji privrženki skrajno desne Nacionalne fronte, ki je pomagala prebežniku, ki ga je spoznala v begunskem taborišču v Calaisu, nezakonito prečkati mejo v Veliko Britanijo.
Béatrice Huret je svojemu ljubimcu, iranskemu prebežniku po imenu Mokhtar, kupila čoln, s katerim je s še dvema prebežnikoma uspešno prečkal Rokavski preliv in dosegel angleško obalo, poroča BBC.
Huretova je bila danes spoznana za krivo, a ji je sodišče prizaneslo z zaporno kaznijo, čeprav ji je grozila do 10-letna zaporna kazen. Eno izmed vprašanj, o katerih je razpravljalo sodišče, je bilo, ali je bila Huretova, vdova obmejnega policista, del organizirane tihotapske mreže. Enaka obtožnica je bremenila še tri druge ljudi in vsi so bili spoznani za krive.
""Vem, kaj sem storila, a so bila moja dejanja iz ljubezni in, kar me loči od kriminalcev, je, da za svoje posredovanje nisem prejela plačila,"" je povedala novinarjem, zbranim pred sodiščem. Njen glavni strah je bil, da v primeru zaporne kazni ne bi mogla videvati Mokhtarja, ki ga zdaj redno obiskuje v njegovem novem domu v Veliki Britaniji.
Ravnala iz ""človekoljubnih vzgibov""Njen odvetnik je za AFP dejal, da je Huretova sodišče prosila, da primer zavrne, ker so bili njeni vzgibi ""človekoljubne narave"".
Huretova je priznala, da bi za Mokhtarja vse skupaj še enkrat ponovila. Huretova je o svoji izkušnji napisala knjigo z naslovom Calais, moja ljubezen, za odkup pravic pa se že potegujejo tudi filmski ustvarjalci.
V knjigi Francozinja podrobno opiše, kako je njen pokojni mož, ki je leta 2010 umrl za rakom, podpiral Nacionalno fronto Marine Le Pen, a zaradi svoje službe tega uradno ni smel početi. Je pa privrženka postala ona, kot razlog je navedla, da jo je skrbel priliv tujcev v Francijo.
DžunglaA to se je spremenilo, ko je nekega dne ponudila prevoz mlademu sudanskemu pribežniku do zloglasnega taborišča Džungla v Calaisu, kjer si je sama lahko ogledala razmere, v katerih je do oktobra lani, ko so taborišče porušili, živelo na tisoče pribežnikov.
Kmalu zatem je začela delati v taborišču kot prostovoljka in tako spoznala Mokhtarja, učitelja, ki se je spreobrnil v krščanstvo in zato pobegnil iz Irana. Mokhtar je bil eden izmed tistih, ki so si v Džungli v znak protesta proti razmeram v taborišču zašili ustnice - podoba, ki je zaokrožila po medijih po vsem svetu.
Romanca zacvetela""Usedla sem se, potem pa je prišel on in me zelo nežno vprašal, ali bi skodelico čaja. In potem mi je skuhal čaj, jaz pa sem bila kar malce v šoku. Bila je ljubezen na prvi pogled,"" se spominja Huretova. Romanca je nato naglo zacvetela - kljub jezikovni pregradi. Mokhtar je govoril angleško, a znal le malo francosko, zato sta si pri komunikaciji pomagala z Googlovim prevajalnikom.
Nekega dne je ona za tisoč evrov, ki so ji jih priskrbeli prebežniki, kupila čoln, s katerim so se zgodaj zjutraj podali iz Dunkirka proti Angliji. Prečkanje Rokavskega preliva je nevarno, čoln pa je na poti začel puščati, a je tri prebežnike rešila britanska obalna straža, Mokhtar pa je uspešno zaprosil za azil.
Čeprav so Džunglo, v kateri je na vrhuncu živelo 10.000 prebežnikov, katerih cilj je bila Anglija, oktobra porušili, na tem območju še vedno prebežniki skušajo nezakonito prečkati mejo.
"
http://www.rtvslo.si/svet/sojenje-stirim-ljudem-zaradi-smrti-71-prebeznikov-v-tovornjaku/425598,prebežniki,"
					21. junij 2017 ob 10:14
					Kecskemet - MMC RTV SLO, Reuters, STA","
A. P. J.
",Sojenje štirim ljudem zaradi smrti 71 prebežnikov v tovornjaku,"Na sodišču v madžarskem mestu Kecskemet se je začelo sojenje proti štirim moškim, obtoženim umora 71 prebežnikov, ki so jih pred slabima dvema letoma našli mrtve v hladilniku zapuščenega tovornjaka na avstrijski avtocesti.
Na sodišče se bodo zagovarjali trije Bolgari in en Afganistanec, ki so na sodišče na jugu Madžarske prišli v spremstvu policije z maskami na obrazu.
Odkritje 71 ljudi, ki so se zadušili v tovornem prostoru hladilnega tovornjaka, je sredi begunske krize leta 2015 močno pretreslo tako avstrijsko kot madžarsko in evropsko javnost. Zapuščeni tovornjak so našli 27. avgusta 2015 v avstrijski deželi Gradiščanski blizu meje z Madžarsko. Preiskava je pokazala, da so bile žrtve večinoma prebežniki iz Sirije, Iraka in Afganistana. Med njimi je bilo 59 moških, osem žensk in štirje otroci. V tovornjak so vstopili na madžarsko-srbski meji, nato so jih odpeljali prek Budimpešte v Avstrijo.
Umrli še pred prihodom v Avstrijo""71 ljudi je umrlo kmalu po začetku vožnje, saj so bili prenatrpani v majhnem prostoru, niso se mogli premikati, primanjkovalo jim je zraka, v prostoru pa je bilo tudi zelo vroče. Pred smrtjo so trkali na stene tovornjaka in kričali, a zaman,"" je sodišče sporočilo na spletni strani pred začetkom sojenja. Sojenje poteka na Madžarskem, ker so žrtve po ugotovitvah umrle že na Madžarskem.
Četverici ob obsodbi krivde grozi dosmrtni zapor. Obtoženih je sicer še sedem Bolgarov, ki jim tožilstvo očita, da so skupaj s preostalo četverico prek Madžarske pretihotapili 1.200 prebežnikov in tako zaslužili najmanj 300.000 evrov. Zanje tožilstvo zaradi tihotapljenja ljudi zahteva večletne zaporne kazni v strogo varovanem zaporu. Na sodišče je prišlo šest obtožencev, eden je še vedno na begu.
"
http://www.rtvslo.si/svet/avstralija-privolila-v-milijonsko-odskodnino-prosilcem-za-azil-na-papui-novi-gvineji/425024,prebežniki,"
					14. junij 2017 ob 12:35
					Canberra - MMC RTV SLO, STA","
B. V.
",Avstralija privolila v milijonsko odškodnino prosilcem za azil na Papui Novi Gvineji,"Avstralska vlada in njena pogodbena podjetja so privolili v plačilo 70 milijonov avstralskih dolarjev (47 milijonov evrov) odškodnine prosilcem za azil, zaprtih v azilnem centru v Papui Novi Gvineji, ki ga upravljajo Avstralci.
1.905 beguncev in prosilcev za azil je avstralsko vlado tožilo zaradi slabih razmer v azilnem centru na otoku Manus med letoma 2012 in 2016. ""Večina jih je zbežala pred verskim preganjanjem in nasiljem, v Avstralijo so prišli po zaščito, tam pa so jih prikrajšali za temeljne človekove pravice,"" je dejal odvetnik tožnikov Andrew Baker iz odvetniške družbe Slater and Gordon.
Eden od tožnikov Madžid Kamasai, ki je bil tudi sam zaprt v Papui Novi Gvineji, je pozdravil poravnavo, s katero je avstralska vlada priznala trpljenje ljudi, pridržanih na Manusu. ""V tem primeru ne gre zame, temveč za vse ljudi, ujete na otoku Manus,"" je dejal 35-letnik, ki je leta 2013 pobegnil iz Irana zaradi verskega preganjanja.
""V Avstralijo sem prišel, da bi našel mir, a so me poslali na Manus, kjer je bilo kot v peklu. Bil sem v bolečinah vsako minuto vsakega dneva, jokal sem vsako noč, dokler mi ni ostalo nič več,"" je izjavil za medije v Melbournu.
Tožniki so zahtevali odškodnino zaradi fizičnih in psihičnih poškodb, ki so bile posledica razmer, v katerih so bili pridržani, ter zaradi nezakonitega pridržanja. Vrhovno sodišče Papue Nove Gvineje je namreč lani presodilo, da je njihovo pridržanje neustavno.
Avstralija še vedno zanika zlorabeIz avstralske vlade so sporočili, da ""ostro zanikajo"" navedbe tožnikov, sporazum o odškodnini pa so označili za ""preudarnega"". Minister za priseljevanje Peter Dutton je dejal, da bi namreč sojenje samo zaradi pravnih stroškov stalo na desetine milijonov avstralskih dolarjev, pri čemer pa izid ni znan.
Avstralija sicer sistematično zavrača begunce in prosilce za azil, ki prihajajo z ladjami, in jih v skladu z meddržavnimi sporazumu pošilja v Papuo Novo Gvinejo in Nauru. Ta politika je na udaru hudih kritik tako doma kot mednarodno. Kritični so tudi Združeni narodi. Avstralija po poročanju BBC-ja vztraja, da se v državi ne bo naselil niti en prebežnik, zaprt na Manusu ali Nauruju.
Avstralska vlada in pogodbena podjetja so privolili tudi v plačilo vseh sodnih stroškov, povezanih s tožbo, ki bi po navedbah odvetnikov lahko znašali več kot 20 milijonov dolarjev.
Ogromna skupinska tožbaOdvetnik tožnikov Baker je dejal, da je bila to največja skupinska tožba za njegovo družbo doslej. Opravili so več kot 50 zagovorov pred sodiščem, več kot 200 intervjujev prič in analizirali več kot 200.000 dokumentov. Izjave je dalo več kot 70 prič, med drugim zdravniki, socialni delavci in pazniki, ki so delali v taborišču.
Avstralska vlada se je s poravnavo izognila sojenju, med katerim bi na dan prišle dodatne podrobnosti o zlorabah in slabih razmerah v azilnem centru, so sporočili iz organizacije Human Rights Law Centre. Novembra lani smo poročali, da je posebni poročevalec ZN-a o človekovih pravicah migrantov Francois Crepeau opozoril, da avstralska vladna begunska politika spodkopava človekove pravice. Izpostavil je razmere v Nauruju, ki jih je označil za ""krute, nečloveške in ponižujoče"".
"
http://www.rtvslo.si/begunska-kriza/konec-tedna-v-sredozemskem-morju-resenih-skoraj-3-000-prebeznikov/424834,prebežniki,"
					12. junij 2017 ob 14:22,zadnji poseg: 12. junij 2017 ob 16:06
					Rim - MMC RTV SLO, STA","
B. V.
",Konec tedna v Sredozemskem morju rešenih skoraj 3.000 prebežnikov,"Italijanska obalna straža je pretekli konec tedna v Sredozemskem morju v več kot 20 reševalnih operacijah rešila okoli 2.850 prebežnikov, našli pa so tudi osem trupel.
V soboto je italijanska obalna straža izvedla 11 različnih reševalnih operacij, v okviru katerih so rešili približno 1.200 prebežnikov, v nedeljo pa so v 12 operacijah rešili okoli 1.650 ljudi, poroča nemška tiskovna agencija DPA. Po navedbah preživelih medtem 52 ljudi še pogrešajo, je sporočila obalna straža.
""UNHCR je zelo zaskrbljen glede zadnjih poročil o smrtih v Sredozemskem morju pretekli konec tedna,"" so sporočili z Visokega komisariata Združenih narodov za begunce (UNHCR).
Kot ocenjuje UNHCR, je letos ob prečkanju Sredozemskega morja umrlo oziroma je pogrešanih več kot 1.770 ljudi. Več jih je verjetno umrlo tudi v Sahari pred prihodom v Libijo, so še navedli v visokem komisariatu ZN-a.
Več prihodov prebežnikovŠtevilo prebežnikov, ki so od začetka leta prišli čez Sredozemsko morje v Italijo, se je v primerjavi z lani občutno povečalo. Od začetka leta je tako prispelo že 61.903 prebežnikov, kar je 17 odstotkov več kot v enakem obdobju lani, je po poročanju avstrijske tiskovne agencije APA sporočilo italijansko notranje ministrstvo. Večina prebežnikov, ki so v Italijo prispeli letos, je iz Nigerije, Bangladeša, Slonokoščene obale in Gambije.
V begunskih taboriščih in drugih prostorih v Italiji je trenutno nastanjenih okoli 180.000 ljudi. Letos je v državo prispelo že 8.312 mladoletnikov brez spremstva.
V okviru programa premeščanja beguncev so v 18 držav članic EU-ja premestili 5.964 odraslih in 537 mladoletnih beguncev. Italijansko notranje ministrstvo je prejelo že 784 prošenj za premestitev od držav članic, ki jih mora obravnavati ministrstvo. Države članice lahko namreč same zaprosijo za premestitev beguncev iz Italije v svojo državo.
"
http://www.rtvslo.si/slovenija/ministrstvo-zavraca-ocitke-da-sistematicno-zavraca-prosnje-afganistancev/424610,prebežniki,"
					9. junij 2017 ob 14:30
					Ljubljana - MMC RTV SLO, STA","
Sa. J.
","Ministrstvo zavrača očitke, da sistematično zavrača prošnje Afganistancev","Na ministrstvu za notranje zadeve zavračajo očitke nevladnih organizacij o neustrezni obravnavi in sistematičnem zavračanju prošenj za mednarodno zaščito državljanov Afganistana.
Nevladne organizacije so namreč nedavno na notranje ministrstvo, urad predsednika vlade in predsednika DZ-ja naslovile pismo, v katerem so opozorile na težave odraslih posameznikov in družin iz Afganistana pri pridobivanju mednarodne zaščite v Sloveniji. Kot so navedli, je lani prošnjo za mednarodno zaščito v Sloveniji podalo 416 Afganistancev, več kot Sircev in Iračanov. A v tem obdobju po njihovih podatkih ni bila izdana nobena ugodilna odločba odraslim prosilcem ali družinam iz Afganistana, pač pa so ugodilne odločbe prejeli le mladoletniki brez spremstva.
Ob tem opozarjajo, da mnogotera poročila kažejo, da Afganistan ostaja za civiliste izredno nevarna država. Poročilo ZN za lansko leto opozarja na rekordno povečanje števila civilnih žrtev - v napadih je umrlo 3498 ljudi, 7920 pa je bilo ranjenih. Število žrtev je skokovito naraslo tudi v osrednji regiji, kjer je glavno mesto Kabul. Ta regija je bila po številu civilnih žrtev leta 2016 na drugem mestu, kar predstavlja 34-odstotni porast v primerjavi z letom poprej.
Tako so poudarili nujnost in resnost upoštevanja vseh osebnih okoliščin katerega koli prosilca ali prosilke v azilnem postopku, ki bi lahko ob zavrnitvi ogrožale življenje prosilca ali njihovih družin, zlasti okoliščin, ki onemogočajo notranjo razselitev in ki so povezane z osebnim preganjanjem.
Ministrstvo: O prošnjah se odloča individualnoA na ministrstvu za notranje zadeve takšne očitke zavračajo. Kot so navedli, so postopki za mednarodno zaščito zahtevni upravni postopki, pri čemer se o vsaki prošnji za priznanje mednarodne zaščite odloča individualno in ob upoštevanju subjektivnih in objektivnih elementov. Prosilcem za mednarodno zaščito so ves čas postopka zagotovljena temeljna postopkovna jamstva, trdijo.
Razmere v izvornih državah proučujejo prek različnih informacij o izvornih državah, ki jih pripravljajo mednarodno uveljavljene organizacije, to so med drugim Evropski azilni podporni urad, Urad ZN-a za begunce, Human rights watch, Misija ZN-a za pomoč v Afganistanu itd. Na podlagi teh informacij sprejmejo svojo oceno o možnostih, ki jih imajo prosilci ob vrnitvi v izvorno državo.
Prav glede Afganistana so zaradi napotil sodišča pridobili še dodatne informacije o realnih možnostih, ki jih prosilci iz Afganistana lahko izkoristijo. Glede varnosti Afganistana je treba dodati, da je ta razdeljen na province, v katerih se varnostne razmere zelo razlikujejo. Zaradi tega ni mogoče posplošiti, da je Afganistan varen ali ne. V skladu z navedenim in uveljavljeno sodno prakso so nekatere province varnejše od drugih.
Ministrstvo se z nevladnimi organizacijami ne strinjaOb tem še navajajo, da je lani prošnjo za mednarodno zaščito v Sloveniji vložilo 419 državljanov Afganistana. Od tega je bilo 248 postopkov ustavljenih, saj so prosilci samovoljno zapustili Slovenijo, 59 prošenj je bilo zavrženih, saj so ugotovili, da je za obravnavo prošenj odgovorna druga država članica EU-ja, 24 prošenj je bilo zavrnjenih, v 14 primerih pa je bilo prošnji ugodeno, pri vseh teh primerih je šlo za mladoletnike brez spremstva.
To pomeni, da so na ministrstvu lani vsebinsko obravnavali le 38 prošenj za mednarodno zaščito Afganistancev, zato se ne morejo strinjati, da sistematično zavračajo prosilce iz Afganistana, saj je od vseh vsebinsko obravnavanih prošenj kar tretjini ugodeno. To je tudi primerljivo z odstotkom pozitivno rešenih prošenj na evropski ravni, so še zapisali.
"
http://www.rtvslo.si/evropska-unija/prosnje-za-azil-morajo-resevati-drzave-v-katerih-so-bile-prosnje-vlozene/424513,prebežniki,"
					8. junij 2017 ob 14:29,zadnji poseg: 8. junij 2017 ob 17:26
					Luksemburg - MMC RTV SLO, STA","
G. C., A. Č.
","""Prošnje za azil morajo reševati države, v katerih so bile prošnje vložene""","Generalna pravobranilka Sodišča EU-ja Eleanor Sharpston meni, da so za obravnavo prošenj za azil iz leta 2015 odgovorne članice EU-ja, v katerih so bile prošnje najprej vložene. Ali bo sodišče sprejelo njen sklepni predlog, naj bi bilo znano jeseni.
V primerih beguncev, ki so prošnjo za azil vložili v Sloveniji oz. Avstriji, sta kljub njihovemu predhodnemu vstopu na Hrvaško ti državi odgovorni za obravnavo.
V skladu s t. i. dublinsko uredbo je za obravnavo prošnje za mednarodno zaščito pristojna država, v kateri so prebežniki prvič vstopili na ozemlje Unije. Država prvega vstopa v EU je bila v večini primerov Grčija, a ker v njej obstajajo ""sistemske pomanjkljivosti v povezavi z azilnim postopkom"", bi bila glede na veljavna pravila za obravnavo prošenj pristojna Hrvaška.
Sharpstonova je poudarila, da v uredbo ni bilo vključeno nobeno posebno merilo, ki bi se nanašalo na položaj, kakršen je nastal leta 2015, ko je več kot milijon prebežnikov prek Zahodnega Balkana vstopilo v Evropsko unijo.
V tovrstnih izjemnih okoliščinah je po njenem mnenju država članica, v kateri so bile prošnje za mednarodno zaščito najprej vložene, odgovorna za njihovo obravnavanje.
Če bi bile obmejne države članice, kot je Hrvaška, odgovorne za sprejemanje in obravnavanje tako velikega števila prosilcev za azil, obstaja resno tveganje, da te preprosto ne bi bile sposobne obvladovati položaja, meni generalna pravobranilka.
""To bi lahko države članice postavilo v položaj, v katerem ne bodo mogle izpolnjevati svojih obveznosti, ki jih imajo po pravu Unije in mednarodnem pravu,"" je zapisala Sharpstonova, ki je mnenje podala na podlagi primerov beguncev iz Sirije in Afganistana, ki so najprej vložili prošnjo za mednarodno zaščito v Sloveniji oz. Avstriji.
Vstop sirskega državljana ni bil nezakonitV primeru, ki zadeva Slovenijo, gre za sirskega državljana, ki mu je bilo iz Srbije dovoljeno vstopiti na Hrvaško, hrvaški organi pa so organizirali njegov prevoz do slovenske državne meje. Februarja 2016 je pri slovenskih organih vložil prošnjo za mednarodno zaščito. Slovenski organi so menili, da je za obravnavo njegove prošnje odgovorna Hrvaška, ki se je s ponovnim sprejemom strinjala.
Sirski državljan je odločitev slovenskih organov izpodbijal, češ da na Hrvaško ni vstopil nezakonito. Vrhovno sodišče je Sodišče EU-ja je zaprosilo za pojasnila o tem, kako je treba v teh okoliščinah uporabiti izraz nezakonit ali nepravilen vstop.
V drugem primeru gre za Afganistanki, ki sta z otroki prispeli v Avstrijo in sta se pritožili nad odločitvijo tamkajšnjih oblasti, da jih pošljejo nazaj na Hrvaško.
"
http://www.rtvslo.si/slovenija/za-stevilne-v-eu-ju-temeljne-pravice-ostajajo-zgolj-abstrakten-koncept/424330,prebežniki,"
					6. junij 2017 ob 15:33
					Bruselj - MMC RTV SLO","
Andrej Čebokli
","Za številne v EU-ju temeljne pravice ostajajo zgolj ""abstrakten koncept""","Agencija Evropske unije za temeljne pravice (FRA) zaznamuje 10. obletnico obstoja in ob tej priložnosti so izdali 248-stransko poročilo o stanju človekovih pravic v EU-ju. FRA ugotavlja ne preveč dobro sliko stanja človekovih pravic na območju, ki se rado pohvali, da so te eden njenih osnovnih postulatov.   ""Za preštevilne temeljne pravice ostajajo abstrakten koncept, ustoličen v zakonodaji, namesto da bi bile niz učinkovitih in praktičnih orodij, ki lahko in tudi prinesejo spremembe v vsakdanje življenje,"" pišejo na agenciji in opozarjajo, da so nekateri osnovni izzivi, povezani s temeljnimi pravicami, ne le ostali, ampak so se celo okrepili. Kot primer navajajo problematiko, povezano z azilom, migracijami in zasebnostjo podatkov. ""Sam sistem temeljnih pravic je čedalje bolj tarča napadov,"" svari FRA.  V poročilu se je agencija osredotočila na devet področij: uporaba evropske listine temeljnih pravic v državah članicah, enakopravnost in nediskriminacija, rasizem in nestrpnost, integracija Romov, azilna politika, migracije in integracija, informacijska zasebnost, otroške pravice, dostop do pravosodja ter uporaba listine temeljnih pravic pri osebah z različnimi motnjami.  Diskriminacija vztraja, podlage pa so številne Na področju enakopravnosti in nediskriminacije FRA ugotavlja, da so ljudje po vsem EU-ju še vedno žrtve diskriminacije na podlagi zelo različnih razlogov, vendar se politike na ravni EU-ja še vedno razmeroma šibko odzivajo na tovrstno ""multiplo"" diskriminacijo. Zato je to prepuščeno posameznim državam, kjer FRA zaznava, da je nekaj držav, vključno s Slovenijo, sprejelo zakonodajo, ki tovrstno diskriminacijo prepoveduje, še več držav pa na tem področju pripravlja ukrepe.   Za kar 21 držav članic pa je bilo ob tem ugotovljeno tudi, da nimajo bodisi ustrezne zaščite proti diskriminaciji pri zaposlovanju na podlagi spolne usmerjenosti ali spola bodisi ugotavljajo nezadostno vključevanje oseb z različnimi motnjami v izobraževanje, trg dela in družbo bodisi ne zagotavljajo enakega plačila za moške in ženske.
Vendar FRA vseeno opaža, da članice, čeprav ni nekega skupnega napredka na ravni EU-ja, na nacionalnih ravneh širijo zaščito proti diskriminaciji. Hkrati pa tudi opaža, da se je ob terorističnih napadih v več članicah vnela žgoča debata o prepovedi določenih muslimanskih oblačil, ki ženskam delno ali v celoti zakrivajo obraz oz. telo. Več držav je namreč sprejelo akte, ki ta oblačila v različnih merah na javnih mestih prepovedujejo, FRA pa v poročilu ugotavlja, da je to prineslo tudi zahtevno tehtanje sodišč med varnostjo in pravicami posameznic.   Kar zadeva pravice LGBTI-oseb, je več članic sprejelo ukrepe, ki so pozitivno spremenili njihov status, umaknili zakonsko stigmo s spolne usmerjenosti ali spolne identitete in ukinili nepotrebne kirurške posege. V tem kontekstu je omenjena tudi Slovenija oz. sprejetje zakona o partnerski zvezi, ki istospolne zveze izenačuje z zakonsko zvezo, še vedno pa istospolnim parom ne omogoča posvojitve otrok.   Rasizem in ksenofobija ne pojenjata Po številčnih prihodih prebežnikov v Evropo v letu 2015 se ksenofobija in rasizem v odzivih ob prišlekih nista lani nič omilila, piše FRA. To se je manifestiralo v sovražnem govoru, grožnjah in kaznivih dejanjih, ki jih je motiviralo sovraštvo. V Nemčiji, ki ima najbolj dodelano statistiko kaznivih dejanj iz sovraštva, so tako lani našteli 2.545 tovrstnih dejanj, uperjenih proti iskalcem azila in beguncem, 217 pa jih je bilo usmerjenih tudi prostovoljcem.   Znotraj teh novih razmer se je po EU-ju širila tudi sovražna nastrojenost proti muslimanom, ki jih ljudje čedalje bolj dojemajo kot simpatizerje terorizma oz. teroriste.   Nekatere države – Italija, Francija, Madžarska in Slovaška – so se na to odzvale s spremenjeno zakonodajo, ki je bodisi zaostrila kazni za sovražni govor bodisi dodala nove tipe kaznivih dejanj, povezanih z rasizmom in ksenofobijo. Več članic je sprožilo tudi ozaveščevalne kampanje, oblikovale akcijske načrte za boj proti rasizmu in ksenofobiji  ter organiziralo usposabljanja za policiste, tožilce in sodnike za boj proti kaznivim dejanjem iz sovraštva, vzporedno pa se je začela intenzivneje oblikovati tudi sodna praksa na tem področju.
Na ravni Evropske komisije (EK) pa je bila ustanovljena posebna skupina, katere naloga je boj s sovražnim govorom na spletu. Facebook, Twitter, Microsoft in YouTube so s skupino podpisali sporazum, po katerem omenjena podjetja prostovoljno postopajo proti sovražnemu govoru na svojih platformah.  Izsledki polletnega poskusnega nadzora kažejo, da so podjetja največ obvestil prejela glede protijudovskih vsebin, nacionalnega porekla, sovraštva do muslimanov, rase in etničnega porekla.  Vse več ljudi na begu, članice EU-ja zaostrujejo azilno politiko Po podatkih UNHCR-ja je bilo na svetu konec leta 2015 več kot 65 milijonov migrantov, od tega jih je bilo 20 milijonov beguncev, od tega pa jih 8,7 milijona prihaja iz zgolj treh držav: Sirije, Afganistana in Somalije. Lani je po podatkih Frontexa v EU nezakonito vstopilo okoli 500.000 ljudi, največ prek Sredozemskega morja v Italijo (181.000).  FRA opozarja na številne težave izvajanja človekovih pravic v t. i. hot spotih na grških otokih, ki so povezane predvsem z zaščito otrok, spolnimi zlorabami in nasiljem, vezanim na spol. Zato je EK pripravil zakonodajne predloge, ki pospešujejo azilne postopke, in uvedel program obveznih relokacij prebežnikov, kar pa je naletelo na številen odpor članic. Znotraj tega ukrepa še dodatno težavo predstavljajo relokacije otrok brez spremstva in otrok, ki so bili ločeni od staršev. Več držav članic pa je ob tem zaostrilo svojo azilno zakonodajo in otežilo prehod meje, med njimi tudi Slovenija.  Tudi na strani poskusov integracije je šlo vse prej kot lahko. V Italiji in Grčiji so se starši ponekod močno uprli, da bi otroci prebežnikov obiskovali isto šolo, spomnimo se samo upora v Kranju, otroci pa so bili tudi žrtve fizičnih napadov. V nekaterih primerih so starši celo zaklenili vhode v šole, da bi tako preprečili prebežnikom, da bi tja pripeljali svoje otroke. 10 držav članic je lani nudilo programe pomoči, ki so staršem in otrokom pomagali pri vključevanju v šolsko življenje.
Zaradi pomanjkljivega nadzora nad prebežniki, ki so nezakonito vstopili na območje schengena, in zaradi neusklajenosti informacijskih sistemov, ki spremljajo premikanje čez meje, je EU vzpostavil tri velike informacijske sisteme, ki temeljijo predvsem na zbiranju biometričnih podatkov. Trenutno je v tej bazi okoli 40 milijonov posameznikov, predvsem iz tretjih držav. Kaj takšno shranjevanje podatkov pomeni za temeljne pravice, v FRA-ju ne vedo, saj njihovo zbiranje lahko vključuje prisilne metode in tudi tveganje za ranljive osebe, ki bežijo pred preganjanjem v rodni državi, da bodo ti podatki prišli v roke tretjih oseb.
Medsebojno usklajeni informacijski sistemi sicer ponujajo lažjo dostopnost do podatkov, po drugi strani pa FRA izpostavlja, da bi to lahko vplivalo na prošnje za azil, pravico do spoštovanja zasebnosti in družinskega življenja, pravice otrok ter pravico do svobode in varnosti, zlasti če se podatki iz posameznih baz napačno povežejo. Agencija na tej točki izpostavlja, da je zakonit prihod v pravno zavetje EU-ja boj ali manj iluzija.
Vse tesnejši objem nadzora Skupaj z nizom terorističnih napadov je sledilo tudi vse več pozivov k močnejšemu nadzoru obveščevalnih agencij na eni strani in pozivov, naj se pri tem spoštuje pravica do varovanja zasebnosti. Države se sicer strinjajo, da je shranjevanje podatkov učinkovit ukrep za boj proti resnemu kriminalu, vendar koherentnega pravnega evropskega okvirja o tem še ni. Tudi Sodišče EU-ja shranjevanja podatkov ni v celoti prepovedalo, dovolilo pa ga je v nekaterih primerih ob upoštevanju določenih varovalk.  Pri tej problematiki je bila ključna tudi debata o kriptiranju podatkov in o tem, ali naj zasebna podjetja v svojih programih pustijo odprta stranska vrata obveščevalno-varnostnim agencijam, ki bi lahko nadzirale zakodiran podatkovni promet. Te, skupaj s policijo, pravijo, da lahko teroristi in drugi kriminalci s tem uporabljajo kodirane kanale in se tako izognejo nadzoru. Razvijalci pa opozarjajo, da bi takšen pristop imel nepredvidljive posledice, piše FRA – ogrožena bi lahko bila varnost finančnih transakcij, omajano bi bilo zaupanje ljudi, ogrožena pa bi bila tudi varnost novinarjev in njihovih virov.  
"
http://www.rtvslo.si/svet/bolgarija-v-nesreci-minibusa-s-prebezniki-umrlo-najmanj-10-ljudi/424135,prebežniki,"
					4. junij 2017 ob 13:43
					Sofija - MMC RTV SLO, STA","
B. V.
",Bolgarija: V nesreči minibusa s prebežniki umrlo najmanj 10 ljudi,"V nesreči minibusa, v katerem so čez Bolgarijo tihotapili prebežnike, je umrlo najmanj 10 ljudi, še sedem pa se jih je poškodovalo. Bolgarija je postala glavna vstopa točka v EU za prebežnike, ki želijo na zahod Evrope.
Kot je sporočilo bolgarsko notranje ministrstvo, naj bi minibus vozil 16-letnik brez vozniškega dovoljenja, ki je imel kriminalno preteklost.
Bolgarija je postala glavna vstopna točka za migrante, ki želijo v druge države Evropske unije po uradno zaprti balkanski begunski poti. Številni v državo vstopijo iz Turčije, nato nadaljujejo v Srbijo, zatem pa skušajo prestopiti hrvaško ali močno nadzorovano madžarsko mejo. Bolgarske oblasti so maja ocenile, da je od začetka leta v državo vstopilo 3.000 ljudi.
"
http://www.rtvslo.si/svet/avstrija-vztraja-pri-vracanju-afganistanskih-prosilcev-za-azil/424015,prebežniki,"
					2. junij 2017 ob 15:57
					Dunaj, Berlin - MMC RTV SLO, STA","
B. V.
",Avstrija vztraja pri vračanju afganistanskih prosilcev za azil,"Čeprav se je Nemčija v četrtek odločila, da bo zaradi velikega terorističnega napada v Afganistanu začasno ustavila vračanje zavrnjenih afganistanskih prosilcev za azil, Avstrija vztraja pri njihovem vračanju.
Pri vsakem prosilcu individualno preverijo njegov položaj, so pojasnili na avstrijskem notranjem ministrstvu. Urad za tujce in azil odloča na prvi stopnji, upravno sodišče pa potem na drugi. V vsakem primeru ugotavljajo, ali je z vrnitvijo prosilca za azil morda ogroženo njegovo življenje oziroma ali bi lahko bilo, so pojasnili.
Iz Avstrije so v prvih štirih mesecih letos vrnili 309 afganistanskih državljanov. Od tega so jih morali prisilno v Afganistan vrniti 37, 102 sta se vrnila prostovoljno, 168 pa so jih v skladu z dublinsko uredbo predali tistim državam Evropske unije, v katere so ti ljudje prispeli najprej. 17 Afganistancev so vrnili tudi sredi tega tedna.
Čeprav gre za relativno nizke številke, so glede na leto prej precej visoke. Leta 2016 so v Afganistan proti njuni volji vrnili le dva Afganistanca, poroča avstrijska tiskovna agencija APA.
Nemčija začasno prekinja vračanjeMedtem pa je nemška kanclerka Angela Merkel v četrtek po hudem napadu v Kabulu, v katerem je umrlo najmanj 90 ljudi, več kot 460 pa je bilo ranjenih, napovedala, da bodo vračanja zavrnjenih prosilcev iz Afganistana začasno ustavili, dokler ne bodo preučili varnostnih razmer v tej azijski državi. V napadu je bilo močno poškodovano tudi poslopje nemškega veleposlaništva in ubit je bil afganistanski varnostnik veleposlaništva. Novo oceno naj bi v Berlinu pripravili do julija.
Prekinitev vračanja pa ne bo veljala za tiste, ki bodo zagrešili kazniva dejanja ali bi lahko ogrožali javno varnost, od takih, za katere varnostne službe ocenjujejo, da bi lahko pripravljali teroristični napad, do takih, ki se načrtno izogibajo ugotavljanju njihove identitete, je dejala Angela Merkel. Na Dunaju so slednji ukrep označili za nenavaden, saj bi morala mednarodna zaščita načeloma veljati tudi za te prosilce, če jim v domači državi grozijo smrt, nečloveško ravnanje, mučenje in podobno, še navaja APA.
Ostreje do zavrnjenih prosilcev za azilZgornji dom nemškega parlamenta je medtem potrdil zakon, ki bo dodatno zaostril pravila ravnanja z zavrnjenimi prosilci za azil, ki jih čaka vrnitev v njihovo domovino. Uvedli bodo tudi prehodni pripor za izgon, posebne sledilne zapestnice, preiskovali pa bodo lahko tudi njihovo lastnino, zlasti telefone.
Med drugim se je podaljšalo obdobje možnega pripora za izgon. Posebni pripor za izgon bodo lahko nadzorovali tudi s posebnimi elektronskimi ""lisicami"" za sledenje na nogah tistih, ki jih bo čakala deportacija. Še posebej bo to pomembno pri tistih, za katere bodo ocenili, da bi lahko zagrešili napad ali kako hujše kaznivo dejanje.
Zvezni urad za migracije in begunce (BAMF) bo dobil tudi pooblastila, da preišče mobilne telefone prosilcev za azil brez osebnih dokumentov, da bi tako lahko ugotovili njihovo identiteto.
Človekoljubne organizacije opozarjajo, da gre pri spremembah azilne zakonodaje za napad na temeljne pravice tistih, ki iščejo mednarodno zaščito. Organizacija Pro Asyl meni, da zakon uvaja nesorazmerne ukrepe in da je v nasprotju s konceptom pravne države. Podobno menijo tudi v opoziciji in nekaterih civilno-družbenih gibanjih, še poroča nemška tiskovna agencija DPA.
"
http://www.rtvslo.si/svet/grske-oblasti-premescajo-prebeznike-z-nekdanjega-letalisca/424001,prebežniki,"
					2. junij 2017 ob 12:20
					Atene - MMC RTV SLO, Reuters, STA","
K. T.
",Grške oblasti premeščajo prebežnike z nekdanjega letališča,"Grške oblasti so začele prebežnike z nekdanjega atenskega letališča Ellinikon, kjer je bilo dobro leto neuradno begunsko taborišče, seliti v novo taborišče. 
Od 500 do 600 prebežnikov bodo premestili v novo taborišče, ki je 90 kilometrov severno od Aten. Po napovedi izpraznitve taborišča so številni prebežniki sami zapustili letališče v Hellenikonu, nekdanjem letališkem kompleksu, kamor so premestili tudi nekatera prizorišča z olimpijskih iger leta 2004. Na vrhuncu prebežniške krize je bilo tam okoli 3.000 prebežnikov.
Humanitarne organizacije so ostro kritizirale razmere, v katerih so živeli prebežniki, ki so jih tja z grško-makedonske meje začeli premeščati novembra 2015.
Grška vlada je dolgo napovedovala, da bo izpraznila letališče, ki je bilo glavno atensko letališče šest desetletij, zaprli pa so ga leta 2001, in ga dala v najem zasebnim investitorjem, pri tem pa ni bila uspešna, saj se prebežniki niso želeli preseliti v druga taborišča po državi. Prebežniki, večina med njimi so bili Afganistanci, ki niso imeli pogojev za premestitev v druge evropske države, so se bali, da bi selitev dlje od Aten še otežila njihov odhod iz Grčije.
V Grčiji je še vedno ujetih več kot 62.000 prebežnikov, ki želijo na sever Evrope, a so po zaprtju meja v balkanskih državah marca lani obtičali na grškem polotoku. 
"
http://www.rtvslo.si/svet/sahara-po-okvari-tovornjaka-zeja-usodna-za-vec-kot-40-prebeznikov/423923,prebežniki,"
					1. junij 2017 ob 15:51
					Niamey - MMC RTV SLO, STA","
K. T.
",Sahara: Po okvari tovornjaka žeja usodna za več kot 40 prebežnikov,"Med prečkanjem Sahare je po tem, ko se je pokvaril njihov tovornjak, zaradi žeje umrlo 44 ljudi iz Gane in Nigerije, med njimi tudi otroci. Pot je preživelo šest žensk.
Šesterica preživelih se je zatekla v oddaljeno vas, kjer so jim pomagali in jih potem odpeljali v Dirkou v Nigru, so po poročanju BBC-ja sporočili iz Rdečega križa, ki je na kraj nesreče poslal ekipo, ki bo zbrala informacije o okoliščinah smrti. Prebežniki so bili na poti v Libijo, BBC navaja poročanje nigerijske spletne strani Sahelien. 
Pot iz Nigra v Libijo je ena izmed glavnih migrantskih poti, po katerih gredo prebežniki na sever Afrike in potem prek Sredozemskega morja nadaljujejo pot v Evropo. Prečkanje Sahare je najnevarnejši del poti, prebežniki pa jo po navadi prečkajo stisnjeni v tovornjake, ki imajo v rezervoarju le nekaj litrov goriva.
Lani junija smo poročali o 34 mrtvih, med njimi je bilo 20 otrok, ki so jih našli mrtve v Sahari blizu nigrsko-alžirske meje. Na začetku maja so v puščavi našli trupla osmih ljudi, med njimi petih otrok, ki so bili na poti v Alžiriji, malo pozneje pa so vojaki na severu Nigra rešili 40 prebežnikov, ki so jih sredi puščave pustili tihotapci. 
"
http://www.rtvslo.si/begunska-kriza/v-slovenijo-prispela-nova-skupina-14-beguncev-iz-sirije/423790,prebežniki,"
					31. maj 2017 ob 10:22
					Ljubljana - MMC RTV SLO, STA","
G. K.
",V Slovenijo prispela nova skupina 14 beguncev iz Sirije,"V okviru solidarnostne prerazporeditve prebežnikov znotraj EU-ja je v Slovenijo v torek iz Grčije prispela nova skupina beguncev. Gre za 14 državljanov Sirije, med njimi so tudi družine.

Naslednjo skupino iz Grčije pričakujejo na začetku prihodnjega tedna. Slovenija pa je že podala novo zavezo za sprejem v okviru premestitve, in sicer za 15 ljudi iz Italije in 35 ljudi iz Grčije.
Premestitev beguncev je mehanizem solidarnosti znotraj EU-ja. V skladu z vladnim načrtom naj bi tako do konca leta iz Italije in Grčije skupaj premestili 567 beguncev, prihode pa so razdelili na manjše skupine. Do zdaj so v Slovenijo preselili 186 ljudi. Med njimi je 35 državljanov Eritreje iz Italije ter 128 državljanov Sirije, 17 državljanov Iraka in šest ljudi brez državljanstva iz Grčije.
Begunci v okviru premestitvene sheme v Slovenijo prihajajo kot prosilci za azil, ki so postopek za pridobitev mednarodne zaščite že začeli v Grčiji oziroma Italiji. Zato se postopki za mednarodno zaščito v Sloveniji izvedejo relativno hitro, pa tudi verjetnost, da bo njihova prošnja uspešna, je precej velika. Prihajajo namreč iz držav, iz katerih je prosilcem v državah EU-ja status priznan v več kot 75 odstotkih.
"
http://www.rtvslo.si/begunska-kriza/libijska-mornarica-vec-tisoc-prebeznikov-na-poti-iz-libije-proti-evropi/423408,prebežniki,"
					26. maj 2017 ob 19:02,zadnji poseg: 26. maj 2017 ob 19:05
					Tripolis - MMC RTV SLO, Reuters, STA","
J. R.
",Libijska mornarica: Več tisoč prebežnikov na poti iz Libije proti Evropi,"Libijska mornarica je opazila najmanj 20 čolnov z več tisoč prebežniki pred zahodno obalo Libije ob mestu Sabrata, ki so na poti v Italijo. Reševalna akcija prebežnikov še vedno poteka.
Tiskovni predstavnik libijske mornarice general Ajub Kasem je sporočil, da poteka večja reševalna akcija s pomočjo libijske obalne straže, ribiških in tovornih ladij v koordinaciji z italijanskimi oblastmi.
""Danes je dan množične selitve nezakonitih prebežnikov proti Evropi,"" je dodal Kasem.
Včeraj so reševalci v Sredozemskem morju iz 14 gumijastih in štirih lesenih čolnov rešili približno 2.300 prebežnikov, iz vode pa so potegnili tudi dve trupli.
Osrednja pot čez Sredozemsko morje iz Libije v Italijo je ena izmed najnevarnejših za prebežnike, ki potujejo po morju. Od začetka leta je po podatkih Združenih narodov na tej poti umrlo oziroma je pogrešanih že več kot 1.400 ljudi.
G7: Več suverenosti pri nadzoru mejaOb ""dnevu množične selitve prebežnikov"" pravkar poteka zasedanje skupine G7, najmočnejših gospodarstev na svetu, na katerem bodo glede na osnutek sklepne izjave državam dovolili več suverenosti pri zapiranju svojih meja.
""Ob spoštovanju človekovih pravic vseh prebežnikov in beguncev potrjujemo suverene pravice držav, da nadzirajo svoje meje in postavijo jasne omejitve migracij kot ključne elemente državne varnosti in gospodarske blaginje,"" piše v osnutku sklepne izjave, ki ga je pridobila nemška tiskovna agencija DPA.
V osnutku voditelji poudarjajo potrebo po zagotavljanju podpore beguncem, kolikor je le mogoče blizu njihovim domačim državam, in jim omogočiti vrnitev domov. Poudarjajo tudi vzpostavitev partnerstev, s katerimi bi državam pomagali ustvariti pogoje za rešitev vzrokov za migracije.
Nevladne organizacije so osnutek z ostrejšim stališčem glede migrantske problematike označile za kratkoviden in nazadnjaški.
V Italijo letos več kot 50.000 prebežnikovŠtevilo prebežnikov, ki so od začetka leta prispeli v Italijo po Sredozemskem morju, se je v primerjavi z lanskim letom močno povečalo. Do zdaj je v Italijo namreč prispelo že več kot 50.000 prebežnikov, kar je 47,5 odstotka več kot v istem obdobju leta 2016, je v ponedeljek sporočilo italijansko notranje ministrstvo.
"
http://www.rtvslo.si/svet/sicilijansko-mestece-taormina-se-pripravlja-na-obisk-trumpa-macrona-in-drugih-voditeljev-g7/423215,prebežniki,"
					24. maj 2017 ob 22:09
					Taormina - MMC RTV SLO, Reuters","
J. R.
","Sicilijansko mestece Taormina se pripravlja na obisk Trumpa, Macrona in drugih voditeljev G7","V sicilijanskem mestecu Taormina se v petek začenja dvodnevno zasedanje sveta G7. Največji izziv te turistične destinacije je zagotavljanje varnosti ob eminentnem obisku.
Skupino G7 sestavlja sedem najmočnejših gospodarstev na svetu, med katere sodijo Kanada, Francija, Nemčija, Italija, Japonska, Velika Britanija in ZDA.
Oblasti se pred zasedanjem spopadajo z varnostnim izzivom v tem mestecu z 11 tisoč prebivalci, ki je navdihovalo že Ernesta Hemingwaya, danes pa ga turisti množično preplavljajo zaradi naravnih lepot in ohranjenih antičnih ostankov.
Nekdanji italijanski premier Matteo Renzi je namesto tradicionalnih Firenc za kraj zasedanja izbral Taormino, saj želi gospodarsko prebuditi Sicilijo, ki jo pretresata velika stopnja nezaposlenosti in beg možganov, poroča Guardian.  Še posebej simboličen je geografski položaj tega obalnega mesta, saj Sredozemsko morje in Sicilija igrata ključno vlogo ob vse številnejših migracijah iz Italije. 
Italijanske oblasti so medtem zaskrbljene zaradi dozdevne urbanistične neprimernosti mesta za tak dogodek. Ozke in vijugaste uličice, značilne za mesta na jugu Italije, povzročajo ogromno preglavic varnostnim službam, saj ulice ne ponujajo možnosti pobega v primeru nepričakovanih zapletov, poroča Guardian.
Kot poročata Guardian in italijanski časopis La Repubblica, naj bi ameriška varnostna služba celo zahtevala razširitev ulice, ki povezuje letališče za helikopterje s hotelom San Domenico, kjer bo politični vrh nastanjen.
Obalna straža bo prebežnike prestrezala pred SicilijoKer je varnost na prvem mestu, bodo visoki politiki lahko uživali v razgledu na Sredozemsko morje brez prebežniških čolnov. Italijanski obalni straži je bilo namreč po poročanju Reutersa naročeno, naj čolne s prebežniki prestreže pred obalo Sicilije, na kateri je pristajanje med zasedanjem prepovedano.
Rekordno število prebežnikov, ki želijo iz severnoafriških dežel priti v Evropo, bo sicer ena vročih tem zasedanja. ""Ne želimo le govoriti o krizah, kot so migracije in lakota, temveč želimo pospešiti afriške inovacije in videti, kako lahko pomagamo,"" je povedal italijanski diplomat Raffaele Trombetta, ki je vodil pogajanja s preostalimi članicami G7.
Sirska vojna, Severna Koreja in podnebne spremembePoleg prebežniške problematike bodo na spored najverjetneje prišli tudi drugi aktualnopolitični dogodki, kot nedavni napad v Manchestru, šestletna sirska vojna, jedrsko oboroževanje Severne Koreje, mnenja pa se lahko krešejo pri podnebnih spremembah in trgovinskih sporazumih.
Skoraj zagotovo bo ameriški predsednik Donald Trump pod pritiskom kolegov glede zavez pariškega podnebnega sporazuma in protekcionističnih teženj.
Diplomati so dejali, da med državami ni bilo predhodnih dogovorov glede vročih tem, tako da bodo voditelji sami poskušali najti skupno pot. Eden izmed evropskih diplomatov je poudaril, da preostalih šest držav lahko poda ločeno izjavo, če se Trump odloči ignorirati podnebni sporazum.
Začetniki in izkušeniAmeriški predsednik Donald Trump, francoski predsednik Emmanuel Macron, britanska premierka Theresa May in italijanski premier Paolo Gentiloni bodo prvič na zasedanju G7. Za kanadskega premierja Justina Trudeauja bo to drugo zasedanje, za japonskega premierja Šinza Abeja pa šesto. Najizkušenejša je nemška kanclerka Angela Merkel, za katero bo to že dvanajsto zasedanje vrha G7.
Glavna razlika med dozdajšnjimi in letošnjim zasedanjem je v dolžini skupne izjave, saj so jo s 30 strani skrajšali na 10. ""Upamo, da jo bo tako prebralo nekaj več ljudi,"" se je pošalil italijanski diplomat.
Pridružili se bodo afriški voditeljiZa poudarek afriških tem se bodo v soboto zjutraj zasedanju pridružili voditelji Tunizije, Nigerije, Nigra, Etiopije in Kenije. Letos je na italijansko obalo prispelo že 50.000 prebežnikov, kar je za 46 odstotkov več kot v istem obdobju lani.
""Ta zadeva ne more biti rešena hitro, razmišljati moramo o 20 ali 30 letih reševanja. Izboljšati je treba življenjske razmere in Afriko vzeti resno,"" je povedal Mathias Menge, nadzornik reševanja prebežnikov na humanitarni ladji Acquarius, ki je letos na Sicilijo prepeljala več tisoč prebežnikov.
"
http://www.rtvslo.si/begunska-kriza/v-sredozemskem-morju-umrlo-najmanj-30-prebeznikov/423196,prebežniki,"
					24. maj 2017 ob 17:44,zadnji poseg: 24. maj 2017 ob 18:13
					Rim - MMC RTV SLO, Reuters, STA","
J. R.
",V Sredozemskem morju umrlo najmanj 30 prebežnikov,"Najmanj 30 prebežnikov, med njimi večina dojenčkov, je utonilo v brodolomu prenatrpane ladje v Sredozemskem morju. Na ladji naj bi bilo od 500 do 700 ljudi, reševalna akcija še poteka.
Ladja malteške nevladne organizacije MOAS je bila prva na kraju brodoloma, ustanovitelj organizacije Chris Catrambone pa je na družbenem omrežju Twitter zapisal, da je umrlo najmanj 30 ljudi, med njimi večina dojenčkov. MOAS je ena izmed devetih nevladnih organizacij, ki dejavno sodelujejo v reševanjih prebežnikov na poti med Libijo in Italijo.
Poveljnik italijanske obalne straže Cosimo Nicastro je predtem sporočil, da je v brodolomu več plovil umrlo najmanj 20 ljudi. Brodolom se je zgodil približno 55 kilometrov severno od libijskega pristanišča Zuvara.
Obalna straža je vpoklicala še več plovil, ki pomagajo pri reševanju. Sporočili so, da je bilo na 15 različnih plovil natrpano okoli 1.700 ljudi.
V reševalni akciji sodelujejo italijanska obalna straža, mornarica in humanitarne organizacije.
Zaradi ugodnih vremenskih razmer se je v zadnjem času povečalo število ladij in čolnov na poti iz Libije proti Italiji. Večina plovil je prenatrpanih. Samo italijanska obalna straža je danes sodelovala v 15 reševalnih akcijah.
Strelski incidentPo izjavi humanitarne skupine Jegend Rettet naj bi libijska obalna straža v torek proti plovilom nevladnih organizacij sprožila več strelov, kar je okoli 100 prebežnikov spodbudilo k skoku v vodo. Ni jasno, ali so bile v incidentu smrtne žrtve ali so bili ljudje tudi poškodovani. Libijska straža je nato dve prebežniški ladji odvlekla nazaj v Libijo, medtem ko se je okoli tisoč prebežnikov vkrcalo na čolne humanitarnih skupin.
Od 1. januarja je na poti med Libijo in Italijo pogrešanih ali pa je umrlo več kot 1.300 ljudi. Samo v preteklem tednu se je v brodolomih več kot 7.000 ljudi znašlo v mednarodnih vodah zahodno od libijske obale.
"
http://www.rtvslo.si/begunska-kriza/cez-sredozemsko-morje-v-italijo-ze-vec-kot-50-000-prebeznikov/422999,prebežniki,"
					22. maj 2017 ob 16:29
					Rim - MMC RTV SLO, Reuters, STA","
T. J.
",Čez Sredozemsko morje v Italijo že več kot 50.000 prebežnikov,"Po podatkih italijanskega notranjega ministrstva se je število prebežnikov, ki so v Italijo prišli čez Sredozemsko morje, letos občutno povečalo. Do zdaj jih je prispelo že 50.041.
Številka je kar za 47,5 odstotka večja, kot je bila v istem obdobju leta 2016. Največ prebežnikov, ki so letos prečkali Sredozemsko morje, je iz Nigerije, Bangladeša, Gvineje, Slonokoščene obale in Gambije.
Konec prejšnjega tedna sta italijanska in libijska obalna straža rešili okoli 5.000 prebežnikov, ki so iz Severne Afrike skušali priti v Italijo. Italijanska obalna straža sicer podrobnosti in tega, od kod prebežniki prihajajo, ni razkrila, naj bi bili pa, kot piše Reuters, v večini iz podsaharske Afrike in Bangladeša, ki so v Libiji tihotapcem plačali za organizacijo prehoda v Evropo.
V državi trenutno v taboriščih in drugih centrih oskrbujejo 180.000 prebežnikov, od začetka leta pa je v državo prišlo tudi 6.242 mladoletnikov brez spremstva. Že lani je v Italijo prišlo rekordno število prebežnikov. V Sredozemskem morju so lani rešili 181.000 prebežnikov. Leto predtem je bila ta številka 170.000.
Italijanski notranji minister Marco Minniti je v nedeljo po srečanju s svojimi kolegi iz Libije, Nigra in Čada podpisal potrebne dokumente za financiranje centrov za prebežnike v Čadu in Nigru, ki sta pomembni tranzitni državi za več tisoč afriških prebežnikov na poti v Libijo. Italija pa bo v omenjenih treh državah pomagala tudi z izobraževanjem obmejnih policistov.
"
http://www.rtvslo.si/begunska-kriza/prebeznik-iz-nigerije-v-libiji-verjamejo-da-smo-temnopolti-suznji/422871,prebežniki,"
					20. maj 2017 ob 19:19
					Rim, Tripoli - MMC RTV SLO, Reuters","
J. R.
","Prebežnik iz Nigerije: ""V Libiji verjamejo, da smo temnopolti sužnji""","Med četrtkom in soboto sta italijanska in libijska obalna straža v 48 urah skupno rešili okoli 5.000 prebežnikov na poti iz Libije v Italijo.
V četrtek so po poročanju Al Džazire skupno rešili 2.900 prebežnikov. 2.300 prebežnikov so italijanske obalne straže rešile iz gumijastih in lesenih čolnov v mednarodnih vodah in jih premestile v Italijo.
Preostalih 600 prebežnikov so libijske obalne straže prestregle v libijskih vodah in jih poslale nazaj v Tripoli.
Med petkom in soboto so rešili nadaljnjih 2.100 prebežnikov iz 17 različnih plovil in našli truplo ene osebe, še poroča Al Džazira.
V četrtkovem reševanju je po poročanju Reutersa sodelovala tudi reševalna ladja Acquarius s posadko pod nadzorom SOS Mediterana in Zdravnikov brez meja. ""V nekaj dneh boste prišli v Italijo, Libije je konec,"" so skupinam rešenih prebežnikov povedali v angleščini in francoščini, čemur so sledili vzkliki sreče in navdušenja.
Med rešenimi so bili Nigerijci, Sudanci, Maročani in Bangladeševci. ""V Libijo je noro. Policija nas aretira, dajo nas v zapore, kjer smo po tri dni brez hrane in vode, pretepajo nas,"" je povedal Alsir Isa Ibrahim, 28-letnik iz regije Darfur v Sudanu.
""V Libiji verjamejo, da smo temnopolti sužnji. Tako nas tudi kličejo. Kadar nas želijo pretepati, nas tepejo z vodovodnimi cevmi,"" je povedal John Osifo, 29-letni Nigerijec, ki je 11 mesecev delal v libijski avtopralnici. Ni nameraval v Evropo, vendar mu je njegov delodajalec uničil potni list in delovni nalog, zaradi česar je postal nezakoniti migrant in bil prisiljen v suženjsko delo, zato se je nazadnje odločil preizkusiti svojo srečo na poti proti Evropi.
ZN spodbuja vračanje prebežnikovLetošnje leto je rekordno po številu prebežnikov, ki jih tihotapci poskušajo iz Libije spraviti v Evropo. Število prepeljanih prebežnikov v Italijo se je v letošnjem letu povečalo za 35 odstotkov v primerjavi z lanskim letom.
Tudi zato želijo Združeni narodi zaustaviti tihotapljenje ljudi na tem območju. Italija in Evropska unija sta začeli oskrbovati in trenirati libijsko obalno stražo, da v libijskih vodah prestreza čolne s prebežniki in jih vrača na obalo. ""Na libijski strani ne prestrežemo vseh prebežnikov, razen kadar imamo občutek, da sta ZN in EU resna glede deportacij v domače dežele,"" je povedal predstavnik libijske obalne straže Abdulah Tomia.
Prenatrpani libijski centriVladni centri za prebežnike v Libiji, kamor vrnejo prebežnike, se spopadajo s pomanjkanjem hrane, prenatrpanostjo, poškodbami zaradi nasilja in katastrofalnimi higienskimi razmerami. ""V prvih treh mesecih leta 2017 je bila motena oskrba s hrano, zaradi česar prebežniki več dni niso jedli in so trpeli hudo podhranjenost,"" so sporočili Zdravniki brez meja, ki so ena redkih humanitarnih organizacij, ki vztraja na območju.
Med 560 rešenimi prebežniki je bilo na ladji Acquarius tudi 10 majhnih otrok, 90 mladoletnih oseb brez spremstva in 10 nosečnic, ki bodo zdaj nastanjeni v enega izmed prenatrpanih sprejemnih centrov na italijanski obali. ""V Libiji ves čas trpimo lakoto, Libijci nas sovražijo. Na nas ne gledajo kot na ljudi, na nas gledajo kot na živali,"" je povedal 21-letni Mobark Ibrahim iz Sudana.
Mednarodna organizacija za migracije (IOM) je sporočila, da na vsakih 39 prebežnikov, ki preživijo pot v Italijo, eden umre. Doslej je po njihovih podatkih letos umrlo 1.244 prebežnikov. Visoki komisariat Združenih narodov za begunce ocenjuje, da je 82 odstotkov izmed 55.000 ljudi, ki so letos dosegli Evropo, 83 odstotkov prispelo v Italijo, še poroča Al Džazira.
"
http://www.rtvslo.si/begunska-kriza/poljska-kljubuje-tudi-po-opozorilu-beguncev-ne-bomo-sprejeli/422727,prebežniki,"
					18. maj 2017 ob 19:59,zadnji poseg: 18. maj 2017 ob 20:33
					Bruselj - MMC RTV SLO","
J. R.
",Poljska kljubuje tudi po opozorilu: Beguncev ne bomo sprejeli,"Poljski pravosodni minister Mariusz Blaszczak je kljub opozorilom Evropske unije zavrnil sprejemanje beguncev na Poljsko po načrtu premeščanja in preseljevanja Evropske komisije.
Glede na načrt premeščanja Evropske komisije iz leta 2015 naj bi vsaka država članica sprejela neko kvoto izmed 160.000 prosilcev za azil, obstalih v Italiji in Grčiji.
Poljska in Madžarska sta edini državi, ki sta sprejemanje prebežnikov zavrnili in nista doslej sprejeli še niti enega izmed teh 160.000 beguncev. Kot razlog navajata varnostne pomisleke zaradi islamističnih napadov v več evropskih državah.
""Poljsko stališče je trdno in jasno, smo proti premeščanju,"" je na novinarski konferenci v Bruslju po zasedanju pravosodnih in notranjih ministrov dejal poljski pravosodni minister Blaszczak. ""Ta mehanizem ne rešuje begunskega problema, temveč ga samo še otežuje, saj k prihodu spodbuja nove valove prebežnikov iz Afrike in Azije. To pa pomeni tudi velik vir dobička za tihotapce in trgovce z ljudmi,"" je dodal.
Kritiki: Poljska širi val nestrpnostiItalija, Grčija, Nemčija in Švedska so odločitev Poljske in Madžarske ostro obsodile. Kritiki poljski vladi očitajo, da po Evropi širi val nestrpnosti proti prebežnikom, da bi zmanjšala svojo odgovornost.
Evropska komisija je napovedala, da bo v prihodnjem mesecu preučila možne zakonske ukrepe proti Poljski in Madžarski. Nemški notranji minister Thomas de Maziere upa na napredek do junija. ""Osredotočiti bi se morali na zadeve, pri katerih je lažje doseči dogovore. To so učinkovitejše obravnave, hitrejše vračanje ter izogibanje sekundarnim migracijam,"" je povedal v Bruslju in dodal, da bo premeščanje lažje uskladiti, ko bodo sklenjeni sporazumi na drugih naštetih področjih.
"
http://www.rtvslo.si/begunska-kriza/znova-opozorilo-poljski-in-madzarski-ker-nista-sprejeli-niti-enega-begunca/422506,prebežniki,"
					16. maj 2017 ob 17:46
					Bruselj - MMC RTV SLO, Reuters, STA","
G. V.
","Znova opozorilo Poljski in Madžarski, ker nista sprejeli niti enega begunca","Evropska komisija je članice EU-ja opomnila, da je skrajni čas za uresničitev zavez v sklopu premeščanja in preseljevanja beguncev, zato je še posebej opozorila Madžarsko in Poljsko, ki iz Grčije in Italije nista premestili še nobenega begunca.
Kot je v 12. poročilu o izvajanju načrtov za premeščanje in preseljevanje beguncev ugotovila Evropska komisija, so članice Evropske unije do zdaj iz Italije in Grčije premestile 18.418 ljudi, iz tretjih držav pa 16.163 ljudi.
Načrt za premeščanje je še daleč od uresničitve, saj so se članice zavezale, da bodo premestile 98.255 ljudi, načrt za preseljevanje pa se izvaja bolje, saj so premestile že več kot 70 odstotkov od predvidenih 22.504 ljudi.
Evropski komisar za migracije Dimitris Avramopulos je poudaril, da je popolnoma izvedljivo do septembra premestiti vse osebe v Grčiji in Italiji, ki so upravičene do mednarodne zaščite.
Komisija je znova zagrozila z ukrepanjem, če v mesecu dni ne bo ustreznega odziva. O ukrepanju bodo v Bruslju odločali junija. ""Ne more biti tako, da se večina držav članic resnično trudi v pravem evropskem duhu, drugi pa še vedno ne pokažejo solidarnosti,"" je dejal Avramopulos.
""Zato pozivam Poljsko in Madžarsko, ki nista premestili niti enega človeka, ki potrebuje zaščito, naj to začneta delati takoj,"" je bil odločen evropski komisar.
Trojica na črnem seznamuEdine tri države članice, ki iz Italije in Grčije niso sprejele še nobenega begunca, so Madžarska, Poljska in Avstrija, ki po navedbah Bruslja ne izpolnjujejo svojih obveznosti.
Komisija je že pozdravila odločitev Avstrije, da bo sprejela 50 beguncev iz Italije. Poudarili so, da v projektu že skoraj leto dni ni sodelovala Češka.
Posebnih opozoril je bila tako deležna četverica, zato je Bruselj pozval Madžarsko in Poljsko, naj takoj začneta sodelovati, Češka naj se znova aktivira, Avstrija pa naj napove tudi premestitve iz Grčije. Izpostavljeni so bili tudi pozivi nekaterim drugim članicam. Bolgarijo in Slovaško poziva, naj bosta prožnejši pri izražanju svojih želja ter naj čim prej začneta premeščati tudi iz Italije.
Komisija se tako danes osredotoča zlasti na omenjeno četverico: Madžarska in Poljska naj takoj začneta sodelovati, Češka naj se znova aktivira, Avstrija naj napove tudi premestitve iz Grčije. 
Pozivi tudi drugim državamV Bruslju so poudarili tudi pozive nekaterim drugim članicam. Bolgarijo in Slovaško so pozvali, naj bosta prožnejši pri izražanju svojih želja ter naj čim prej začneta premeščati tudi iz Italije.
Irska in Estonija naj v sodelovanju z Italijo poiščeta vzajemno sprejemljive rešitve glede odprtih varnostnih vprašanj, tako da bo mogoče čim prej izvesti predvidene premestitve. Španijo, Belgijo, Hrvaško, Nemčijo, Romunijo, Slovaško, Francijo in Ciper komisija poziva, naj okrepijo dejavnosti v sklopu načrta za premeščanje beguncev iz Italije in Grčije.
Vse članice morajo okrepiti zmogljivosti za obravnavo prošenj za azil, se izogniti preveč omejevalnim preferencam in zamudam ter dati prednost ranljivim prosilcem, zlasti mladoletnikom brez spremstva.
Italijo v Bruslju opozarjajo, naj nujno pospeši postopke za identifikacijo in registracijo upravičenih prosilcev.
Če se Madžarska, Poljska, Avstrija in Češka ne bodo ustrezno odzvale v mesecu dni, komisija znova grozi z ukrepanjem: v junijskem poročilu naj bi se izrekla glede morebitnih pravnih postopkov proti kršilkam.
Slovenija še ne sprejema ljudi iz tretjih državPo drugi strani se načrt za preseljevanje beguncev iz tretjih držav izvaja bolje, saj so članice preselile že več kot dve tretjini dogovorjenih 22.504 ljudi, v glavnem iz Turčije, Jordanije in Libanona.
A prizadevanja so zelo različna. Estonija, Nemčija, Irska, Nizozemska, Finska, Švedska, Velika Britanija, Islandija, Liechtenstein in Švica so že izpolnile cilje.
Devet držav, med njimi Slovenijo, komisija opozarja, da še niso začele preseljevati. Poleg Slovenije so to še Bolgarija, Ciper, Grčija, Hrvaška, Malta, Poljska, Romunija in Slovaška.
Pravna podlaga za premeščanje in preseljevanje je sicer različna. Če članice ne izvajajo zavez v okviru načrta za premeščanje, lahko komisija proti njim sproži pravni postopek. Načrt za preseljevanje pa temelji na priporočilu, ki ni pravno zavezujoče, temveč le politična zaveza.
Kljubovanje DanskeDanska je medtem sporočila, da ne bo upoštevala direktive EU-ja, ki nalaga umik začasnega nadzora na meji v naslednjih mesecih, razen če povezava ""čudežno"" zaščiti zunanje meje pred nezakonitimi prebežniki in Italija ustavi prihajanje beguncev na svoje ozemlje.
Po besedah danskega premierja Larsa Lokkeja Rasmussena v Italijo in naprej v Evropo še vedno prihaja preveliko število prebežnikov in beguncev.
"
http://www.rtvslo.si/begunska-kriza/podvojeno-stevilo-nezakonitih-migracij-glede-na-leto-prej/422209,prebežniki,"
					13. maj 2017 ob 13:02
					Ljubljana - MMC RTV SLO, STA","
G. K.
",Podvojeno število nezakonitih migracij glede na leto prej,"V prvih štirih mesecih letos so ugotovili 361 nezakonitih prehodov državne meje, kar je za 109 odstotkov več kot v enakem obdobju lani. Med nezakonitimi prebežniki je največ Afganistancev, Albancev, Turkov in Pakistancev.



V prvih mesecih lanskega leta je bilo število nezakonitih prehodov meje relativno majhno zaradi organiziranih množičnih migracij, nato pa se je stanje z zaprtjem balkanske poti marca 2016 začelo spreminjati, pojasnjujejo na policiji. Število nezakonitih prehodov je začelo naraščati v drugi polovici lanskega leta, nato se je zmanjšalo v letošnjem januarju, februarja pa se je spet povečalo. Policija povečanje pripisuje predvsem izboljšanim vremenskim razmeram na migracijski poti.
V celotnem lanskem letu so policisti odkrili 1148 ljudi, ki so nezakonito prestopili mejo oziroma za 142 odstotkov več kot leta 2015, ko so zabeležili 475 ilegalnih prehodov. V to številko niso všteti migranti, ki so v Slovenijo vstopili med množičnimi migracijami.
Državljani Afganistana, Albanije, Turčije in PakistanaMedtem ko so v letu 2015 prevladovali državljani Albanije in Sirije, pa je struktura nelegalnih prebežnikov v lanskem letu spremenila. Nesorazmerno se je povečalo število Afganistancev in Pakistancev.
Letos do konca aprila so policisti obravnavali 361 nezakonitih prehodov državne meje. Število nezakonitih prehodov se je glede na enako obdobje lani povečalo za 109 odstotkov, saj so tedaj zaznali 173 ilegalnih prehodov. Najpogosteje je šlo za državljane Afganistana, Albanije, Turčije in Pakistana.
Zaostritev nadzora na schengenski mejiVeč poskusov nezakonitih prehodov meje so policisti ugotovili tudi po začetku izvajanja poostrenega nadzora na schengenski meji. Večina tujcev je sicer v državo nedovoljeno vstopila na notranji meji z Italijo. Večina tujcev, ki je v Slovenijo nezakonito prišla iz Italije, ima sicer tako ali drugače urejen status v Italiji, navaja policija.
Pri nedavno odkritih primerih po zaostritvi nadzora je šlo večinoma za potnike na avtobusih, ki so vstopili iz Italije v Slovenijo brez ustreznega potovalnega dokumenta. Odkrili pa so tudi več primerov nedovoljenega prehajanja zunanje schengenske meje.
Na podlagi mednarodnih sporazumov so slovenski policisti tujim varnostnim organom do konca marca vrnili 182 tujcev, od tega 133 na meji s Hrvaško, kažejo podatki policije. Hrvaškim varnostnim organom so predali največ državljanov Albanije. Medtem so letos slovenski policisti od tujih varnostnih organov sprejeli 83 ljudi, od katerih je bilo deset slovenskih državljanov.
"
http://www.rtvslo.si/svet/iz-skladisc-v-beogradu-prebeznike-preselili-v-centre-po-drzavi/422139,prebežniki,"
					12. maj 2017 ob 14:54
					Beograd - MMC RTV SLO, Televizija Slovenija","
B. V.
",Iz skladišč v Beogradu prebežnike preselili v centre po državi,"V središču Beograda, kjer so od začetka t. i. begunske krize številni prebežniki živeli v opuščenih skladiščih, so se odločili za akcijo in dokončno preselitev okoli 1.200 ljudi.
Prebežniki so v nemogočih razmerah ob železniški postaji ter po bližnjih parkih živeli dolgo, nekateri tudi skoraj leto dni, za njihovo preselitev pa so se odločili tudi po protestih prebivalcev.
Kot je za Televizijo Slovenija poročal Boštjan Anžin, je večina prebežnikov iz središča mesta odšla prostovoljno, zadnji pa nimajo izbire. Naselili jih bodo v drugih centrih po državi, ki so sicer skoraj polni, a zagotavljajo nujno oskrbo. ""Zbudili so nas, nas malo porivali in privedli v park,"" je dejal prebežnik iz Afganistana Kan.
Razmere v Beogradu so bile izjemno slabe, nadzora ni bilo. Prebežniki so bili odvisni od humanitarnih organizacij, bili so brez tekoče vode in elektrike, tudi pri dvajsetih stopinjah pod ničlo. A v sprejemne centre večina sploh ni hotela, saj so se bali izgona iz države. Gre namreč večinoma za Afganistance in Pakistance, ki do azila, niti v Srbiji niti v EU-ju, kamor želijo, niso upravičeni. ""Pripravljeni smo iti v centre, vendar nas ne bodo preselili, kamor hočemo,"" je še dejal Kan.
Ne želijo ostati v Srbiji, kamor želijo, ne morejoŽelijo na sever, a Srbija zapira tudi dva centra v bližini meje s Hrvaško, od koder so mnogi poskušali iti naprej nezakonito. Zadnje mesece pa so se okrepili incidenti in protesti prebivalcev. Država je v resnici že nekakšno tamponsko območje. Številni prebežniki niso niti sprožili azilnih postopkov, saj v Srbiji ne nameravajo ostati, a drugam ne morejo. Tisti, ki bi bili lahko upravičeni do azila, pa čakajo tudi več kot pol leta. ""Če razmere v sprejemnih centrih ne bodo dobre in ljudje z njimi ne bodo zadovoljni, se bodo vrnili sem,"" je dejal aktivist Gordan Paunović.
V Srbiji je okoli osem tisoč prebežnikov, pravega načrta, kaj z njimi, ni. In vprašanje je, če bi do selitve iz Beograda prišlo tako hitro, če ne bi bili objekti, katerih so prebivali, predvideni za rušenje, je še poročal Anžin. Tu namreč s pomočjo arabskega vlagatelja raste luksuzni projekt Beograd na vodi.
"
http://www.rtvslo.si/begunska-kriza/vlada-dolocila-kako-se-bodo-v-slovenijo-preseljevali-prebezniki-po-kvotnem-sistemu/422068,prebežniki,"
					11. maj 2017 ob 18:20
					Ljubljana - MMC RTV SLO, STA","
Al. Ma.
","Vlada določila, kako se bodo v Slovenijo preseljevali prebežniki po kvotnem sistemu","Vlada je izdala uredbo o načinu izvedbe preselitve ljudi, ki so v Slovenijo sprejeti na podlagi kvote in delitve bremen med državami članicami Evropske unije. 
Uredba podrobneje ureja način izvedbe preselitve oseb v Slovenijo na podlagi kvote, je vlada sporočila prek digitalnega omrežja Tumblr. Med drugim določa, kje se vloži prošnja za mednarodno zaščito, predvideva pa tudi informiranje ljudi, ki bodo sprejeti v Slovenijo na podlagi kvotnega sistema, in sicer že pred prihodom v Slovenijo. Omenjeni bodo tako seznanjeni z informacijami o naši državi, kulturnih značilnostih in navadah, vključno z informacijami o prepovedi poligamije in o enakosti spolov ter o pravicah in dolžnostih prosilcev za mednarodno zaščito in ljudi s priznano mednarodno zaščito.
Informiranje bo zagotovilo pristojno ministrstvo, ki bo krilo tudi stroške tolmačenja.
Pomoč pri integracijiUredba določa tudi način prihoda v Slovenijo in pomoč pri integraciji. Ta je določena v obliki orientacijskega programa, ki je namenjen učenju osnov slovenskega jezika, pomoči pri urejanju dokumentov in praktičnem spoznavanju vsakdanjega življenja, so še navedli na vladi.
Vlada s sklepom določila število sprejetih ljudi, njihovo kategorijo, pa tudi državo ali del države, iz katere bodo ljudje sprejeti. Za izvedbo sklepa bo imenovala delovno skupino, je razvidno iz vladnega gradiva. 
Oskrba s programom javnih delVlada je še naložila ministrstvu za delo, družino in socialne zadeve, da za urad za oskrbo in integracijo migrantov do 31. maja pripravi poseben program javnih del, ki bo namenjen izvajanju pomoči pri nemoteni oskrbi in nastanitvi prosilcev za mednarodno zaščito ter pomoči pri vključevanju oseb s priznano mednarodno zaščito v okolje. 
Zaradi povečanega števila ljudi, ki zaprosijo za mednarodno zaščito, ter izvajanja projekta relokacije iz Italije in Grčije se bo bistveno povečalo predvsem število tistih s priznano mednarodno zaščito, ugotavlja vlada v sporočilu za javnost. Posledično pa je treba zagotoviti zadostne kadrovske resurse, ki bodo zagotavljali nemoteno ter celostno oskrbo prosilcev za mednarodno zaščito ter intenzivno pomoč pri vključevanju ljudi s priznano mednarodno zaščito.
Ministrstvo za delo bo torej pripravilo poseben program javnih del, namenjen socialni in delovni aktivaciji dolgotrajno brezposelnih, storitve, ki jih bodo opravljale te osebe, pa bodo namenjene nemoteni oskrbi prosilcev za mednarodno zaščito, ki so nastanjeni v azilnem domu in njegovih izpostavah, ter še učinkovitejšemu vključevanju tistih s priznano mednarodno zaščito v okolje.
En program že v tekuMinistrstvo za notranje zadeve že od sredine leta 2016 izvaja podoben program javnega dela z nazivom Pomoč osebam na področju mednarodne zaščite, v katerega se lahko vključi do največ 63 dolgotrajno brezposelnih. Naloge ministrstva, povezane z oskrbo beguncev, se junija prenašajo na omenjeni urad. Posledično bodo 41 dolgotrajno brezposelnih, ki so že vključeni v program javnih del ministrstva za notranje zadeve, oziroma prostih mest iz tega programa prenesli na urad. Ministrstvo pa bo program nadaljevalo z 22 udeleženci, ki bodo opravljali naloge, vezane na Center za tujce in njegove izpostave.
"
http://www.rtvslo.si/svet/iz-pariza-vec-sto-prebeznikov-preselili-v-nastanitvene-centre-po-drzavi/421914,prebežniki,"
					10. maj 2017 ob 12:35
					Pariz, Budimpešta - MMC RTV SLO, STA","
B. V.
",Iz Pariza več sto prebežnikov preselili v nastanitvene centre po državi,"Francoske oblasti so iz Pariza z avtobusi v nastanitvene centre po državi prepeljali na stotine prebežnikov, ki so živeli pod mostovi na in okoli območja Porte de la Chapelle.
Okoli 350 policistov je sodelovalo v operaciji preseljevanja okoli 1.000 predvsem afganistanskih in sudanskih prebežnikov, oblasti pa so uničile njihovo šotorišče.
Britanski Independent poroča, da so prebežnike evakuirali dva dni po izvolitvi Emmanuela Macrona za predsednika države. Macron je namreč nakazal, da ne želi, da begunci živijo na ulicah, medtem ko čakajo na odločitev o prošnjah za azil v Veliki Britaniji. 
Predstavnik policije v Parizu je dejal, da ta ""nezakonita taborišča predstavljajo veliko tveganje za varnost in zdravje ljudi, ki v njih živijo, in lokalnih prebivalcev"". Improvizirano taborišče je stalo le nekaj sto metro od uradnega begunskega centra, kjer lahko moški ostanejo dva tedna, preden odidejo drugam. Pred centrom pa vsako jutro nastajajo vrste ljudi, ki so pogosto zavrnjeni, zaradi česar so se začeli zbirati v bližini.
Eden od lokalnih človekoljubnih delavcev je dejal, da prebežniki pridejo in upajo na hrano in nastanitev, a jim povejo, da niso dobrodošli, zato živijo na ulicah, nato pa se nadnje spravi policija. Kot je dejal, je situacija nemogoča. Vse, kar želijo, je, da se jim pusti, da odidejo v Veliko Britanijo.
Med prebežniki v Parizu pa, kot sporoča dobrodelna organizacija Pomagajmo beguncem, številni želijo zaprositi za azil v Franciji. Med njimi je tudi veliko mladoletnih, ki so zdaj morda v centrih, kjer ni poskrbljeno za otroke, sporoča dobrodelna organizacija.
Lani uničena ""džungla"" v CalaisuOktobra lani je bilo okoli 8.000 moških, žensk in otrok preseljenih iz begunskega taborišča, imenovanega ""džungla"" v Calaisu na severu države, taborišče pa je bilo uničeno. Taborišče je sicer nastalo po britansko-francoskem dogovoru, po katerem lahko britanski mejni organi preverjajo status prosilcev za azil v Franciji.
Novoizvoljeni francoski predsednik bi medtem veliko raje videl, da bi lahko ti ljudje potovali neposredno čez preliv, da bi bile njihove prošnje obravnavane čim prej. Macron je pred britanskim referendumom o izstopu iz Unije tako zagovarjal, da se ga v primeru brexita razveljavi. Ob drugi priložnosti pa je med obiskom Londona dejal, da bi bilo treba spremeniti sporazum, ""še posebej dele, ki se ukvarjajo z usodo ločenih otrok migrantov"".
360-stopinjski pogled na enega od šotorišč v Parizu. Posnetek je iz oktobra 2016. (Vir: Reuters)
(Kot piše pod posnetkom, je javnost na vladne uslužbence izvajala pritisk, naj se improvizirana šotorišča odstranijo, pariška županja Anne Hidalgo pa je notranjega ministra pozvala, naj se šotorišča zaprejo zaradi humanitarnih in zdravstvenih razlogov.)
"
http://www.rtvslo.si/begunska-kriza/libija-ob-koncu-tedna-resili-6-600-prebeznikov-200-je-pogresanih/421761,prebežniki,"
					8. maj 2017 ob 19:14
					Tripoli, Rim - MMC RTV SLO, Televizija Slovenija, STA","
J. R.
","Libija: Ob koncu tedna rešili 6.600 prebežnikov, 200 je pogrešanih","V Sredozemskem morju blizu obale Libije je pretekli konec tedna v dveh brodolomih umrlo ali je pogrešanih skoraj 200 prebežnikov, v več deset operacijah pa so rešili okoli 6.600 ljudi.
Doslej so potrdili smrt enajstih ljudi, sta sporočila Visoki komisariat Združenih narodov za begunce (UNHCR) in Mednarodna organizacija za migracije (IOM).
Med potrjenimi smrtnimi žrtvami je bilo po podatkih libijskega Rdečega polmeseca deset žensk in en otrok, poroča francoska tiskovna agencija AFP. Preostali prebežniki so pogrešani.
Mednarodna organizacija za migracije (IOM) je na družbenem omrežju Twitter sporočila, da po brodolomu pri libijskem mestu Zavija pogrešajo 113 ljudi, 80 ljudi pa pogrešajo po sobotnem brodolomu gumenjaka.
Pri mestu Zavija so sicer rešili sedem prebežnikov, novico pa je zapisal in tudi potrdil tiskovni predstavnik IOM-a v Rimu Flavio Di Giacomo. Poleg tega je 50 preživelih rešila danska tovorna ladja, ki jo je preusmerila italijanska obalna straža.
V bližini libijskega mesta Zuvara so v petek oboroženi moški z gliserji oropali 129 prebežnikov na čolnu. Prebežniki pretežno iz podsaharske Afrike, med njimi tudi 27 žensk in dva otroka, so bili več ur zapuščeni sredi morja, dokler jih ni rešila libijska obalna straža, ki jo je nanje opozoril tamkajšnji ribič.
Po poročanju dopisnika Televizije Slovenija Janka Petrovca je le četrtina prebežnikov iz podsaharske Afrike muslimanske vere.
Skupno rešili okoli 6.600 prebežnikovNa poti med Libijo in Italijo so med petkom in nedeljo v več deset operacijah, ki jih je usklajevala italijanska obalna straža, rešili okoli 6.600 prebežnikov. V operacijah so sodelovale italijanska mornarica, obalna straža, evropska agencija za zunanje meje Frontex ter več nevladnih organizacij, je sporočila italijanska obalna straža.
V nedeljo je vodja Visokega komisariata Združenih narodov za begunce (UNHCR) Filippo Grandi sporočil, da je od začetka leta med prečkanjem morja med Libijo in Italijo umrlo ali je pogrešanih več kot 1.150 ljudi. Grandi je pohvalil delo nevladnih organizacij in poudaril, da so od 1. januarja letos izvedle kar tretjino reševalnih akcij.
Italijansko tožilstvo je nevladne organizacije pred časom obtožilo, da sodelujejo z libijskimi tihotapci ljudi. Tožilstvo je trdilo, da na to sumi, a da nima dokazov, nevladne organizacije pa so vse obtožbe zanikale.
"
http://www.rtvslo.si/svet/v-siriji-novi-spopadi-kljub-dogovoru-o-varnih-obmocjih/421598,prebežniki,"
					6. maj 2017 ob 17:21,zadnji poseg: 8. maj 2017 ob 14:56
					Damask, Al Latamana, Alep - MMC RTV SLO, Reuters, STA","
J. R.
",V Siriji novi spopadi kljub dogovoru o varnih območjih,"V Siriji je opolnoči po krajevnem času začel veljati dogovor o vzpostavitvi varnih območij za civiliste, v katerih naj bi prekinili vojaške dejavnosti, a je na območjih izbruhnilo novo nasilje.
Po informacijah Sirskega observatorija za človekove pravice so vladne sile zjutraj obstreljevale opozicijsko mesto Al Latamana na skrajnem severu province Hama. Vladne sile so začele obstreljevati tudi soseske v bližini sirske prestolnice Damask, ki so pod nadzorom upornikov. Več spopadov so zaznali še na obrobju Alepa, iz južne province Dara pa po informacijah observatorija poročajo o eksplozijah, ki so odjeknile, ko je režim napadel tamkajšnje upornike.
Medtem RT poroča, da se je raven nasilja v regiji zmanjšala kmalu po tistem, ko je dogovor stopil v veljavo, vseeno pa je prišlo do nekaj kršitev. Ruski center za sirijsko spravo (The Russian Center for Syrian reconciliation) je prejel sporočila, da nekatere džihadistične skupine pripravljajo ""poskus razrušitve dogovora"", vendar je ruska vojska pripravljena ""na odstranitev vsake provokacije s strani teroristov"".
Dogovor namreč ne nudi zaščite terorističnim skupinam kot je samooklicana Islamska država. Oborožena opozicija bi morala džihadistom preprečevati uporabo varnih območij za njihova pribežališča, vse tri podpisnice - Rusija, Turčija in Iran - pa bodo v skladu z dogovorom ""sprejele vse potrebne ukrepe za nadaljevanje boja"" proti terorističnim skupinam. Združeni narodi so dogovor pozdravili, ZDA pa so ga mlačno podprle, še poroča RT. 
Za zdaj ni znano, ali so današnji spopadi zahtevali smrtne žrtve ali ranjene.
Varna območja, ki naj bi jih podpisnice dogovora natančno zamejile do 4. junija, bodo veljala šest mesecev z možnostjo podaljšanja. Okoli območij bodo tudi kontrolne točke in opazovalnice, ki jih bodo nadzirali Turčija, Rusija in Iran.
Skupine oboroženih opozicijskih upornikov sicer opozarjajo, da je bil dogovor o varnih območjih sklenjen nezakonito, poroča Guardian. ZDA in Rusija se strinjajo glede zračnega prostoraMedtem so se Rusija in ZDA strinjale, da bodo nadaljevale izvrševanje skupnega memoranduma o preprečevanju zračnih incidentov nad Sirijo, po katerem zračnega prostora Sirije ne smejo preletavati niti ruska, niti sirska, niti letala koalicije pod vodstvom ZDA. Načelnika ruskega in ameriškega generalštaba Valerij Gerasimov in Joseph Dunford sta se v telefonskem pogovoru strinjala o zavezanosti operacijam, ki zmanjšujejo spopade v Siriji, ter zagotovila, da bosta ostala v rednem stiku.
"
http://www.rtvslo.si/svet/vse-vec-represije-v-afriki-eden-glavnih-vzrokov-za-migracije-opozarja-oxfam/421571,prebežniki,"
					6. maj 2017 ob 12:55
					Durban - MMC RTV SLO, STA","
B. V.
","Vse več represije v Afriki eden glavnih vzrokov za migracije, opozarja Oxfam","V afriških državah je mogoče zaznati vedno več represije, ki je tudi eden izmed glavnih vzrokov množičnih migracij, je sporočila britanska dobrodelna organizacija Oxfam.
V petek se je končal Svetovni gospodarski forum o Afriki, ki je potekal v južnoafriškem mestu Durban, glavni temi pa sta bili politična svoboda in beg možganov.
Izvršna direktorica Oxfama Winnie Byanyima je dejala, da so za migracije odgovorni predvsem ""represivni zakoni glede svobode izbire in govora"". Nemški finančni minister Wolfgang Schäuble pa je na forumu opozoril, da je treba stabilizirati afriško celino, saj se lahko sicer pojavijo resna geopolitična tveganja, ki se bodo med drugim izrazila v prihodu večjega števila migrantov v Evropo.
Tudi gostitelj foruma, južnoafriški predsednik Jacob Zuma, je med glavnimi izzivi prihodnosti izpostavil obvladovanje migracij.
Migracije kot kritika politikovWinnie Byanyima je še dejala, da je množičen odhod ljudi iz Afrike kritika tamkajšnjih politikov. Namesto da bi denar vložili v opolnomočenje ljudi, ga namreč vlagajo v nadzorovanje prebivalstva, opozicije in medijev, je dejala za francosko tiskovno agencijo AFP.
Izvršna direktorica Oxfama je ob tem kritizirala vlade bogatih držav, ki so sredstva za pomoč revnejšim državam preusmerile v pokrivanje lastnih stroškov zaradi prihoda beguncev. ""Bogate države morajo nehati spreminjati namen pomoči in ohranjati pomoč za države, ki so jih prizadeli konflikti. Teh sredstev ne smejo preusmerjati v pokrivanje stroškov zaradi beguncev na svojem ozemlju ali zagotavljanja varnosti. Morajo jih še naprej vlagati v boj proti revščini,"" je dejala.
Vse več Afričanov se podaja na pot v Evropo. Letos je v Sredozemskem morju umrlo že več kot 1.000 prebežnikov, več kot 36.700 ljudi pa so prepeljali na varno v Italijo. Lani je v morju umrlo več kot 5.000 prebežnikov.
Leta 2015 je bilo skupno število migrantov po svetu 244 milijonov, med njimi pa jih je bilo 63 milijonov prisiljenih zapustiti dom, kar je rekordno število. Med temi ljudmi so begunci, ljudje, razseljeni znotraj svojih držav, in prosilci za azil, je sporočil ZN-ov Svetovni program za hrano.
"
http://www.rtvslo.si/svet/italija-obtozbe-zoper-nevladne-organizacije-ki-resujejo-prebeznike-na-morju/421245,prebežniki,"
					3. maj 2017 ob 08:39
					Rim - MMC RTV SLO, Radio Slovenija","
B. V.
","Italija: Obtožbe zoper nevladne organizacije, ki rešujejo prebežnike na morju","Nevladne organizacije, ki s svojimi ladjami pomagajo pri reševanju prebežnikov v Sredozemskem morju, so se v Italiji znašle pod plazom obtožb, celo o sodelovanju s tihotapci ljudi.
Kot je za Radio Slovenija poročal Janko Petrovec, naj bi te organizacije s svojo prisotnostjo na odprtem morju pred Libijo spodbujale promet s prebežniki, vsaj nekatere pa naj bi celo neposredno sodelovale s tihotapci.
Afera se je kuhala že prej, izbruhnila pa v četrtek, ko je javni tožilec Carmelo Zuccaro iz Catanie izjavil, da so nekateri nevladniki morda povezani s tihotapci prebežnikov, da ve za kontakte med njimi, da hočejo destabilizirati italijansko gospodarstvo. Gre za hipotezo, za katero še ni dokazov, je dodal, kot zanesljivo poštene pa je imenoval Zdravnike brez meja in organizacijo Save the Children.
Skrajna desnica o neobstoječem dosjejuNotranji minister Marco Minniti je posvaril pred posploševanjem, toda tožilčeve navedbe je hitro izkoristil vodja skrajno desne stranke Severna liga Matteo Salvini in zahteval vpogled v dosje tajnih služb o domnevnem prometu nevladnikov z orožjem - za katerega se je izkazalo, da niti ne obstaja.
Gibanje petih zvezd je zahtevalo stalno prisotnost italijanskih policistov na ladjah nevladnikov. Razvoj dogodkov zdaj umirja državni tožilec v Sirakuzah Francesco Paolo Giordano, po katerem naj tožilstvo ne bi imelo nobenih podatkov o morebitni povezanosti nevladnikov s tihotapci.
Predsednik Zdravnikov brez meja Loris de Filippi je obtožbe na račun nevladnikov po zaslišanju v senatu zavrnil kot absurdne. ""Gre za sramotno grmado umazanije, ki vsakodnevno pada na nas."" De Filippi je dodal, da se Zdravniki brez meja financirajo izključno s prispevki navadnih državljanov.
Devet nevladnih organizacij, ki delujejo v Sredozemskem morju, poskrbi za rešitev 30 odstotkov prebežnikov. Proti Libiji so prvič odplule pred dvema letoma, po zaključku italijanske operacije Mare nostrum, ko prebežnikov ni reševal nihče drug. Sumničavost do njihove vloge kaže razumeti tudi v kontekstu čedalje bolj zaprtih severnih meja Italije, zaradi česar vse več prebežnikov ostaja v državi.
"
http://www.rtvslo.si/begunska-kriza/ob-lezbosu-potonil-coln-s-prebezniki-15-mrtvih/420619,prebežniki,"
					24. april 2017 ob 12:45,zadnji poseg: 24. april 2017 ob 15:36
					Atene - MMC RTV SLO, Reuters","
A. P. J.
",Ob Lezbosu potonil čoln s prebežniki; 15 mrtvih,"V bližini grškega otoka Lezbos je potonil čoln s prebežniki. Pri tem je umrlo najmanj 15 ljudi, tudi otroci.
Osem trupel so našli v grških vodah, medtem ko jih je turška obalna straža odkrila še sedem.
Po trditvah preživelih je bilo na gumenjaku vsaj 25 ljudi. Dva človeka, med njimi nosečnico, so rešili. Neuradno naj bi bilo med umrlimi devet moških, štiri ženske in dva otroka. 
Čoln je opazila grška obalna straža, v iskalni akciji pa sodelujejo tudi ladje evropske mejne agencije Frontex. Prebežniki so skušali nezakonito priti iz Turčije na Lezbos, ki je bil leta 2015 glavna vstopna točka v Evropsko unijo za skoraj milijon Sircev, Iračanov in Afganistancev.
Čeprav sta Evropska unija in Turčija marca lani podpisali dogovor o prebežnikih, pa ta pomorska pot še vedno obstaja. Po podatkih Visokega komisariata Združenih narodov za begunce (UNHCR) je iz Turčije v Grčijo letos prišlo že več kot 4.800 prebežnikov. V letu 2016 se je v Grčijo skupno zateklo kar 173.000 prebežnikov, med njimi je bilo največ Sircev.
"
http://www.rtvslo.si/svet/papez-francisek-prebezniski-centri-so-kot-koncentracijska-taborisca/420521,prebežniki,"
					23. april 2017 ob 09:28
					Rim - MMC RTV SLO, Reuters","
J. R.
",Papež Frančišek: Prebežniški centri so kot koncentracijska taborišča,"Papež Frančišek je v baziliki svetega Jerneja v Rimu vlade pozval, naj prebežnike izpustijo iz sprejemnih centrov, saj so mnogi izmed njih postali ""koncentracijska taborišča"".
Med obiskom rimske bazilike, kjer se je srečal s prebežniki, je papež spregovoril o svojem lanskoletnem obisku prebežniškega sprejemnega centra na Lezbosu. Tam je spoznal muslimanskega moškega iz Bližnjega vzhoda, čigar krščanski ženi so islamisti prerezali vrat, ker ni želela odvreči svojega križca. ""Teroristi so prišli v našo državo,"" je papežu ob takratnem srečanju povedal prebežnik. 
""Ne vem, ali je moškemu uspelo zapustiti tisto koncentracijsko taborišče. Velikokokrat so prebežniški centri kot koncentracijska taborišča, saj je ogromno število prebežnikov vrženih vanje in puščenih tam,"" je dejal papež Frančišek.
Na njegove besede se je že odzval Ameriški judovski odbor (AJC), ki je papeža pozval, naj ""pretehta svojo obžalovanja vredno izbiro besed"" zaradi uporabe izraza koncentracijsko taborišče.
""Razmere, v katerih prebežniki živijo v evropskih državah, so morda res težavne in si zaslužijo večjo mednarodno pozornost, vendar zagotovo ne gre za koncentracijska taborišča,"" je v izjavi podal vodja odbora David Harris. ""Koncentracijska taborišča so postavili in uporabljali nacisti in njihovi zavezniki za suženjsko delo in iztrebljanje milijonov ljudi med drugo svetovno vojno. Nemogoče je primerjati obseg te tragedije,"" je dodal.
Mednarodni dogovori in človekove pravicePapež je pohvalil države, ki pomagajo prebežnikom in se jim zahvalil za ""prenašanje tega dodatnega bremena, saj se zdi, da so mednarodni dogovori pomembnejši od človekovih pravic"". Prebivalce na severu Italije je pozval, naj sprejmejo več migrantov in izrazil upanje, da bi velikodušnost z juga Italije ""vsaj malo okužila tudi sever"".
""Če bomo zaprli vrata prebežnikom, se temu lahko reče tudi samomor,"" je dodal papež Frančišek, saj ima Italija eno najnižjih stopenj rodnosti na svetu.
Bazilika sv. Jerneja, ki je na otoku na reki Tiberi v Rimu, je svetišče kristjanov, ubitih v 20. in 21. stoletju iz verskih vzrokov. V baziliki je tudi molitvenik francoskega duhovnika Jacquesa Hamela, ki so ga v cerkvi v kraju Saint-Etienne-du-Rouvaray v Franciji okrutno umorili člani samooklicane Islamske države.
"
http://www.rtvslo.si/slovenija/varuhinja-clovekovih-pravic-posilja-zakon-o-tujcih-na-ustavno-sodisce/420186,prebežniki,"
					19. april 2017 ob 11:57,zadnji poseg: 19. april 2017 ob 13:36
					Ljubljana - MMC RTV SLO, STA","
L. L., G. K.
",Varuhinja človekovih pravic pošilja zakon o tujcih na ustavno sodišče,"Varuhinja človekovih pravic Vlasta Nussdorfer bo sprožila postopek ustavne presoje za novelo zakona o tujcih. Varuhinja sodišču predlaga tudi, da sporni 10.b člen zakona o tujcih obravnava prednostno.
Varuhinja je prednostno obravnavo in zadržanje izvajanja 10.b člena zakona o tujcih predlagala zaradi specifičnosti ureditve, ki ima ""lahko zelo daljnosežne posledice"". Gre za člen, ki ureja ukrepe ob spremenjenih migracijskih razmerah. Varuhinja meni, da je ta člen neustaven z vidika prepovedi diskriminacije, enakega varstva pravic, načela nevračanja ter načela jasnosti in določnosti predpisov.
Glede 10.a člena, ki določa postopek prepoznave spremenjenih razmer na področju migracij, pa varuhinja meni, da odgovornost zanjo pripada institucijam, kot so vlada, DZ in svet za nacionalno varnost. So pa zanjo sporni ukrepi opredeljeni v 10.b členu.
Sporni ukrepi člena 10.bDoločba opredeljuje ukrep, ki ga lahko DZ sproži ob morebitnih zaostrenih migracijskih razmerah, in sicer člen 10.b tako predvideva, da ob aktivaciji ukrepa policija tujcu, ki ne bo izpolnjeval pogojev za vstop v Slovenijo, ne bo dovolila vstopa v državo, tujca, ki je nezakonito vstopil v državo in je na območju izvajanja ukrepov nezakonito, pa bo privedla do državne meje in ga napotila v državo, iz katere je nezakonito vstopil.
Če bo tujec, ki bo poskušal nezakonito vstopiti na mejnem prehodu ali je že nezakonito vstopil na ozemlje Slovenije iz sosednje države članice EU-ja, izrazil namero podati prošnjo za mednarodno zaščito, bo policija izvedla identifikacijski postopek in ugotavljala njegovo identiteto, še predvideva zakon.
Ne glede na določbe zakona, ki ureja mednarodno zaščito, pa policija to namero zavrže kot nedopustno, če v sosednji državi članici EU-ja, iz katere je tujec vstopil, ni sistemskih pomanjkljivosti glede azilnega postopka in pogojev za sprejem prosilcev, ki bi lahko povzročile nevarnost mučenja, nečloveškega ali poniževalnega ravnanja, in tujca napoti v to državo. O pritožbah bo odločalo ministrstvo za notranje zadeve, a pritožba zoper sklep ne zadrži izvajanja.
Za tak ukrep mora glasovati absolutna večina, torej 46 poslancev DZ-ja, ukrepe pa lahko sprejmejo najdlje za šest mesecev z možnostjo podaljšanja. DZ bo določil tudi območje izvajanja ukrepa.
Absolutna pravicaNamestnik varuhinje Miha Horvat je pojasnil, da ""ima Slovenija tudi po mednarodnem pravu vsekakor pravico do nadzora nad vstopom tujcev, dovoljenji za njihovo bivanje in izgon, a obenem velja, da suverenost države v tem pogledu ni neomejena"". A osrednji vidik zahteve varuhinje je neskladje z 18. členom slovenske ustave in 3. členom evropske konvencije o varstvu človekovih pravic. ""Ta pravica je absolutna, kar pomeni, da je ni mogoče omejevati,"" je opozoril Horvat.
Prav tako po mnenju varuha 10.b člen ne zadosti zahtevama načela jasnosti in določnosti predpisov, obenem pa tujcu ne zagotavlja učinkovitega in poštenega postopka. V zahtevi je varuh izpostavil tudi vprašanje razlikovanja med mladoletniki s spremstvom oziroma brez, kar krši načelo enakosti pred zakonom.
Varuhinja: Peticija name ni vplivalaK sprožitvi ustavne presoje za novelo zakona o tujcih so varuhinjo pozivali v nevladnih organizacijah, pred dobrim mesecem pa je prejela tudi poziv 1.300 podpisnikov peticije. Ti so varuhinjo pozvali, naj ""ustavi norost po imenu novela zakona o tujcih"", in dodali, da ima ob zakonu, ki tepta človekove pravice, na izbiro le jasno nasprotovanje ali odstop s položaja.
Ob tem je Nussdorferjeva danes poudarila, da peticija ni prav v ničemer vplivala na odločitev varuha, ""kajti varuh je samostojen in se odloča glede na to, kaj meni glede varstva človekovih pravic"". Ob tem je dodala, da so današnji časi ""težka preizkušnja strpnosti, gre za svetovni pojav, prisotna je tudi bojazen pred terorizmom"", in opozorila, da do nestrpnosti, ki lahko uniči tudi varnost državljanov in povzroči napetosti, ni daleč.
Novela je bila deležna številnih kritikNovela zakona o tujcih je bila že ob sprejemanju deležna številnih kritik o neustavnosti in neskladnosti z mednarodnim pravom. Sporen je bil predvsem poseben ukrep omejevanja vstopa tujcev v državo, če niso izpolnjeni pogoji za vstop. Po mnenju inštituta Danes je nov dan, ki je sprožil peticijo, pa bi Slovenija s tem kršila pravico do učinkovitega azilnega postopka in posledično Ženevsko konvencijo o varstvu človekovih pravic ter Dublinsko konvencijo.
Ministrica za notranje zadeve Vesna Györkös Žnidar ustavni presoji nikoli ni nasprotovala. Čeprav verjame v ustavnost ukrepov, bi imela z njo namreč država trdneje začrtano smer, kako naj ravna, ko doseže obremenitev, ki ji lahko povzroči težave pri izvajanju mednarodnih obveznosti.
"
http://www.rtvslo.si/begunska-kriza/po-brodolomu-pred-obalo-libije-pogresajo-sto-prebeznikov/419765,prebežniki,"
					13. april 2017 ob 17:22
					Tripolis - MMC RTV SLO, Reuters, STA","
G. V.
",Po brodolomu pred obalo Libije pogrešajo sto prebežnikov,"Pred obalo Libije v bližini prestolnice Tripolis je potonil čoln s prebežniki. Libijska obalna straža je rešila 23 ljudi, medtem ko jih skoraj sto pogrešajo.
Kot je povedal tiskovni predstavnik libijske obalne straže Ajub Kasem, je plovilo s prebežniki potonilo pri Gargarešu, zahodnem predmestju Tripolisa. Preživeli v brodolomu so dejali, da je bilo na čolnu skoraj 120 ljudi, ki naj bi prihajali iz različnih afriških držav. Kasem je pojasnil, da so med pogrešanimi tudi otroci in ženske, iskalno akcijo pa ovira slabo vreme.
Od padca režima Muamerja Gadafija pred več kot petimi leti je Libija glavna izhodna točka za prebežnike iz afriških in bližnjevzhodnih držav, ki želijo prek Sredozemskega morja priti do Evrope. Pot je nevarna, saj pogosto plujejo na dotrajanih in prenatrpanih čolnih, zato mnogi ne dosežejo Evrope.
Po navedbah Mednarodne organizacije za migracije (IOM) je letos umrlo najmanj 590 prebežnikov, ki so proti Evropi odpluli z libijske obale. Po podatkih Visokega komisariata ZN-a za begunce (UNHCR) je iz Libije v Italijo v prvih treh mesecih leta 2017 prišlo več kot 24.000 prebežnikov, kar je 6.000 ljudi več kot v enakem obdobju lani.
Za večino plovil je prvi cilj italijanski otok Lampedusa, ki je od libijske obale oddaljen okoli 300 kilometrov.
"
http://www.rtvslo.si/begunska-kriza/neza-kogovsek-salamon-neodgovorno-da-se-migracije-obravnavajo-zgolj-kot-varnostno-vprasanje/419691,prebežniki,"
					12. april 2017 ob 20:07,zadnji poseg: 19. april 2017 ob 19:03
					Ljubljana - MMC RTV SLO","
Andrej Čebokli
","Neža Kogovšek Šalamon: Neodgovorno, da se migracije obravnavajo zgolj kot varnostno vprašanje","Države, ki so zgodovinsko doživljale predvsem izseljevanje, na velik pritisk prebežnikov niso pripravljene. Zadnja leta pa je upravljanje migracij ob demografskih spremembah postalo tabutema, je bilo poudarjeno na okrogli mizi Francoskega inštituta v Sloveniji.  Kogovšek Šalamonova, direktorica Mirovnega inštituta, je poudarila, da v času širjenja EU-ja praktično niso govorili o morebitnem deljenju bremena za primer velikega priseljevanja. Evropski komisiji je bilo predvsem pomembno, da države npr. vzpostavijo svoje azilne sisteme.
Vendar bodo razlike v dojemanju deljenja bremena med državami članicami EU-ja v prihodnje zelo pomembno vplivale na pravno podobo povezave, je opozorila, saj se nekatere države trenutni ureditvi deljenja bremen upirajo.   Azilna zakonodaja povsem neprilagojena Te razprave spremlja tudi vprašanje, kako pravo spremlja vse te nove demografske podatke, je dodala. Po njenih besedah 90 odstotkov migrantov v Evropo ne pride kot prosilcev za azil, ampak kot delovni migranti, prek združevanja družin ... Ta pravni okvir deluje relativno dobro, slabo pa deluje v primeru azilne politike, kjer praktično ne spremlja sprememb, ki se tičejo nadzora na mejah in zaprošanja za azilno zaščito.
Tako sta navzoča dva trenda – en je liberalizacija na strani priseljevalne politike in zaostrovanje na področju azilne politike. V Sloveniji je to v zadnjem času najbolj vidno pri zakonu o tujcih, ki je kopija avstrijskega. Ampak Avstrija je lani prejela 44.000 prošenj za azil, Slovenija pa le 1.300, je opomnila. In glede na to bi Slovenija morala sprejeti vsaj 10.000 beguncev, da bi lahko sprejela kakšen krizni zakon, meni Kogovšek Šalamonova. Skrb vzbujajoče je tudi, da države kopirajo slabo zakonodajno prakso.   Relativno se delež beguncev ne spreminja Prav tako ni strahu, je poudarila, da nas bodo begunci preplavili, saj je njihovo število v relativnem smislu bolj ali manj stalno in ostaja okoli sedem odstotkov vseh migrantov, vendar se je podvojilo število prebivalstva, zato je nominalno več ljudi na poti.
Opozorila je, da je skrajno neodgovorno, da se migracije obravnavajo kot varnostna težava, saj je demografska slika Evrope zelo neugodna. Morala bi prilagoditi svojo politiko svoji demografski sliki. Vendar je to v zadnjih letih postala tabutema, je še sklenila.
Kriza na obeh straneh Francois Heran, vodja raziskav na francoskem nacionalnem inštitutu za demografske študije, je poudaril, da je v zadnjem letu EU postal celina priseljevanj - bolj kot katera koli druga celina. V ZDA je npr. v letu 2015 vstopilo 1,1 milijona ljudi, v EU pa je prišlo 4,7 milijona priseljencev. ""Prebežniška kriza je pokazala tudi na krizo Evrope in ni samo Evropa tista, ki se mora soočiti s prebežniško krizo, ampak se morajo tudi prebežniki soočiti s krizo Evrope,"" je dejal. Prisiljevanje v Evropo je prisilno, je opozoril.
Tudi v 2016 je bilo število prošenj za azil v EU-ju približno enako kot leta 2015, in sicer 1,2 milijona, je navedel podatke Eurostata, proporcionalno pa so največ prošenj, na milijon prebivalcev, odobrili na Švedskem, v Nemčiji in v Avstriji.   Opomnil je, da včasih prebežniki niso vedno samo žrtve, ampak imajo izdelano strategijo, kako priti do določene države. So dobro informirani in nato upoštevajo te informacije, ko se odločajo, kam bodo odšli.   Ob tem je predstavil primer Nemčije, kjer vlada velik kontrast med t. i. starimi deželami in deželami, ki so se pridružile šele v 90. letih preteklega stoletja. Medtem ko je na zahodu delež priseljencev in njihovih potomcev med 20- in 25-odstoten, je na vzhodu ta delež manj kot petodstoten. Zato se tam rojeva največ nacionalističnih gibanj, je pojasnil. Na zahodu je tudi pomoč karitativnih dejavnosti veliko večja kot na vzhodu.
Za konec je navedel še nekaj številk, ki se dotikajo demografije. Po napovedih bi stopnja delovno aktivnih, se pravi starih od 20 do 64 let, do leta 2065, če ne bi bilo nobene migracije, povsod po Evropi izrazito upadla. V Sloveniji bi ta delež omenjene populacije upadel za kar 37 odstotkov, v Nemčiji pa celo za 43 odstotkov.
Srednja Evropa ima torej dilemo, ali ohrani versko in etnično homogenost, lahko pa se odpre različnosti. ""Ni treba sprejeti kogar koli, ampak je dobro izbrati prebežnike, ki jih boste spustili v državo,"" je dejal. V Švici so recimo določili, kakšne profile želijo privabiti, v Kanadi so si zadali cilj, da bodo izbrali bolj visokokvalificirano delovno silo. Vendar pa tudi z velikim priseljevanjem ne moremo nadomestiti velikega obsega starajočega se prebivalstva, je še opozoril.
"
http://www.rtvslo.si/svet/afriske-prebeznike-v-libiji-preprodajajo-kot-suznje/419616,prebežniki,"
					12. april 2017 ob 07:29,zadnji poseg: 12. april 2017 ob 13:54
					Tripolis - MMC RTV SLO","
B. V.
",Afriške prebežnike v Libiji preprodajajo kot sužnje,"Mednarodna organizacija za migracije (IOM) sporoča, da Afričane na poti v Evropo tihotapci ali milice v Libiji preprodajajo na t. i. tržnicah s sužnji. Ljudje s posebnimi znanji so prodani dražje.
Žrtve so IOM-u dejale, da so jih po tem, ko so jih zajeli tihotapci ali milice, prodali na mestnih trgih ali parkiriščih. Ta organizacija v poročilu ugotavlja, da je bilo tako prodanih na stotine podsaharskih Afričanov, poroča BBC.
""Prodaja ljudi je med tihotapci ljudi postala trend, hkrati pa mreže tihotapcev v Libiji postajajo vse močnejše. Migrante prodajajo na tržnicah kot blago po ceni med 200 do 500 ameriških dolarjev,"" je v Ženevi dejal vodja IOM v Libiji Othman Belbeisi, poroča francoska tiskovna agencija AFP.
Eden od prebežnikov iz Senegala je dejal, da je bil na ta način prodan v južnem libijskem mestu Saba, nato pa je bil odpeljan v improviziran zapor, kjer je bilo zaprtih več kot sto ugrabljenih prebežnikov.
Kot je dejal, je bilo prebežnikom naročeno, naj pokličejo svoje družine in jih prosijo za denar, s katerim bi jih odkupili. Nekatere so med klici pretepali, da bi sogovorniki slišali, kako jih mučijo. Senegalski prebežnik je še dejal, so razmere za te prebežnike ""grozne"". Živijo z zelo malo hrane, tiste, ki ne morejo plačati, pa ali ubijejo ali pa jih stradajo do smrti, še piše v poročilu.
Drugi moški je dejal, da mu je po devetih mesecih uspelo zbrati denar za izpustitev, zatem pa so ga odpeljali v bolnišnico zaradi hude nedohranjenosti. Imel je le 35 kilogramov.
Predmet trgovanja so po pričevanju očividcev tudi ženske, ki jih libijski zasebniki odpeljejo na dom in jih prisilijo v spolno suženjstvo.
Izkoriščanje za gradbena delaKot je dejal Belbeisi, ljudi, kot so slikopleskarji in krovci, prodajo po višji ceni. Več prebežnikov, ki je pobegnilo, je IOM-u potrdilo obstoj t. i. tržnice s sužnji. Ljudi kot sužnje prodajajo tudi za opravljanje gradbenih del, na koncu dneva pa jih ne plačajo, ampak jih prodajo novemu kupcu.
IOM je te tržnice označil za ""skrb vzbujajoč nov pojav v že tako slabem položaju za migrante v Libiji"". V tej državi namreč vlada kaos po zrušenju dolgoletnega voditelja Moamerja Gadafija leta 2011 po posredovanju zveze Nato.
Februarja je Unicef, ZN-ova agencija za otroke, izdala poročilo, ki ugotavlja, da je veliko otrok na poti iz Libije v Italijo prodanih v suženjstvo, izpostavljenih nasilju in spolnim zlorabam. Kot ugotavlja poročilo, je leta 2016 Sredozemsko morje prečkalo skoraj 26.000 otrok, večina brez spremstva, številne pa so tihotapci na poti zlorabljali.
"
http://www.rtvslo.si/begunska-kriza/na-severu-francije-po-pozaru-od-begunskega-taborisca-ostal-le-kup-pepela/419554,prebežniki,"
					11. april 2017 ob 12:16
					Dunkirk - MMC RTV SLO","
T. J.
","Na severu Francije po požaru od begunskega taborišča ""ostal le kup pepela""","Po množičnem pretepu med iraškimi Kurdi in afganistanskimi prebežniki je v begunskem taborišču Grande-Synthe na severu Francije izbruhnil požar.
Po navedbah gasilcev je bil požar v taborišču v bližini mesta Dunkirk podtaknjen na več mestih, poroča STA. Kot piše BBC, je bilo poškodovanih deset ljudi. Ogenj je uničil vseh 300 lesenih hiš v taborišču. Prebežnike – po različnih navedbah naj bi jih bilo od 1.000 do 1.5000 – so medtem evakuirali. Šest ljudi je bilo poškodovanih v pretepu, po katerem je izbruhnil požar.  
Gasilci so se v zgodnji jutranjih urah še vedno bojevali z ognjem, ki je bil viden več kilometrov naokoli. ""Ničesar ni več, ostal je samo kup pepela. Nemogoče je postaviti bivališča nazaj, kjer so bila,"" je novinarjem na kraju požara povedal prvi mož Severne prefekture Michel Lalande. Prejšnji mesec so sicer dejali, da bodo taborišče zaradi nemirov v njem zaprli. Kot so poročale številne tiskovne agencije, so se po prihodu več Afganistancev v taborišče povečale napetosti s Kurdi.  
Begunsko taborišče v mestu Grand-Synthe so postavili lani, v njem pa nastanili številne iz divjih taborišč na območju Calaisa, od koder je večina prebežnikov poskušala priti v Veliko Britanijo. Calais je od Grande-Syntha oddaljen približno 40 kilometrov. 
"
http://www.rtvslo.si/begunska-kriza/center-za-prebeznike-v-dobovi-se-zapira-sentilj-in-lendava-ostajata-v-pripravljenosti/418626,prebežniki,"
					30. marec 2017 ob 16:34
					Ljubljana - MMC RTV SLO, STA","
G. K.
","Center za prebežnike v Dobovi se zapira, Šentilj in Lendava ostajata v pripravljenosti","Ministrstvo za notranje zadeve zapira sprejemni center v Dobovi, ki je zrasel ob pojavu prebežniške krize konec leta 2015. Postopek zapiranja so začeli že februarja in bo končan do konca aprila.
Podiranje in pospravljanje šotorov ter v nadaljevanju ograje je načrtovano za obdobje med 28. marcem in 20. aprilom. Ministrstvo je v Dobovi za najem šotorov, omrežnino in porabo električne energije, najem in čiščenje kemičnih stranišč, najem sanitarnih zabojnikov, za fizično varovanje, pranje in kemično čiščenje odej, plin za ogrevanje, čiščenje okolice, nabavo čistilno-toaletnega materiala in dezinfekcijskih sredstev ter pripomočkov za čiščenje ter ureditev lokacije v letu 2015 namenilo dobrih 487 tisoč evrov, v letu 2016 dobrih 587 tisoč evrov, v januarju in februarji letos pa slabih 90 tisoč evrov.
Skupni znesek najemnin za zemljišče bo ob koncu najema znašal dobrih 16 tisoč evrov, za najem industrijske hale pa ocenjena vrednost od oktobra 2015 do konca aprila 2017 znaša skoraj 73.000 evrov, so še navedli na ministrstvu.
Centra Šentilj in Lendava po navedbah ministrstva še naprej ostajata v pripravljenosti do konca junija. Stroški za najem in obratovalni stroški so do vključno februarja za Šentilj znašali dobrih 99 tisoč, za Lendavo pa dobrih 180 tisoč evrov.
"
http://www.rtvslo.si/svet/novodobno-suzenjstvo-romunskih-delavk-na-siciliji/418558,prebežniki,"
					30. marec 2017 ob 06:34
					Ragusa - MMC RTV SLO","

",Novodobno suženjstvo romunskih delavk na Siciliji,"Nicoleta Bolos je več let vsako noč na umazani žimnici v strahu čakala, da zasliši bližajoče se korake lastnika kmetijskega posestva. S seboj je vedno nosil pištolo, da se mu ne bi upirala.
Ko je bila posiljena prvič, se je zaupala svojemu možu, s katerim sta skupaj prišla na delo v Italijo. Ta jo je pretepel in dejal, da mora upoštevati navodila svojega šefa, saj sicer ne bi dobila plačila za delo. ""Edina stvar, ki sem se je bala bolj kot svojega šefa, je bila izguba službe,"" pravi Nicoleta, saj je morala preskrbeti svoja otroka, ki sta ostala doma v Romuniji. Tako je več let prenašala posilstva, udarce, grožnje s pištolo, nečloveško naporne delovnike in izostanke plačila.
Polovica romunskih delavk tudi spolnih suženjV Raguški pokrajini (Provincia di Ragusa) na Siciliji po podatkih policije okoli 7.500 žensk dela v pridelavi sadja in zelenjave. Večina delavk je iz Romunije. Italijanska organizacija za pravice migrantskih delavcev Proxyma Association ocenjuje, da je več kot polovica romunskih delavk na raguških kmetijah prisiljena v spolne odnose s svojimi zaposlovalci. Vodja sicilskih karabinjerjev Guido Volpe trdi, da je prav Ragusa center izkoriščanja na Siciliji, vendar je posamezne primere težko raziskovati, saj se delavke bojijo spregovoriti o dogajanju.
Žeja čez dan in mačja hrana za večerjoDeset žensk, ki so si upale spregovoriti za Observer, nedeljsko izdajo Guardiana, poroča o nečloveških delovnih razmerah v Raguški pokrajini. Spopadajo se z rutinskimi posilstvi in pretepanji, 12-urnimi delovniki v hudi vročini brez dostopa do pitne vode, z nezdravimi razmerami za bivanje v razpadajočih stavbah, psihičnim nasiljem in grožnjami z orožjem ter mačjo hrano za večerjo. Romunke so 4-odstotna manjšina ženskega prebivalstva v Ragusi, a po podatkih Proxyme predstavljajo kar petino vseh žensk, ki splavijo.
»V romunski pokrajini Moldavija, od koder prihajam, skoraj nihče nima službe. Tisti, ki jo imajo, pa zaslužijo 200 evrov mesečno,« razlaga Bološeva in dodaja, da se v rastlinjaku, kjer dela, da zaslužiti veliko več, tudi če je ob tem treba trpeti.
Italija kot največja izvoznica sadja in zelenjave v EU-juItalija je največja izvoznica svežega sadja in zelenjave v Evropi. Italijansko kmetijstvo zaposluje večinoma migrantske delavce. Kmetijsko društvo Coldiretti ugotavlja, da v južni Italiji kmetijski sektor zaposluje 120.000 tujih delavcev. Po ukrepih zunanjega ministrstva in strožjem nadzoru toka prebežnikov so italijanski kmetje prenehali nezakonito zaposlovati prebežnike, ki so na Sicilijo prišli z ladjami. Osredotočili so se na delovno silo iz revnejših predelov Evropske unije. Tako se je število romunskih delavk med letoma 2006 in 2017 povečalo s 36 na okoli 5.000.
Več kot petina migrantskih delavcev iz RomunijeV Romuniji se je po padcu Ceaușescovega komunističnega režima leta 1989 zaradi revščine začelo obdobje množičnih selitev v bogatejše evropske dežele. Že leta leta 2012 so  Romuni z 900.000 emigrantskimi delavci predstavljali največjo emigrantsko skupino v Italiji (Triandafyllidou et Maroukis, 2012). Danes v Italiji dela že 2,3 milijona Romunov. Italija je v njihovih očeh obljubljena dežela, kjer se trdo dela, a dobro zasluži. Moški tja odhajajo na delo v gradbeništvu, ženske opravljajo gospodinjska dela, oboji pa delajo v pridelavi sadja in zelenjave.
Že leta 2015 sta italijansko zunanje ministrstvo in romunsko ministrstvo za delo italijanske dežele Abruce, Apulijo, Bazilikato, Kampanijo, Kalabrijo, Lacij in Sicilijo, torej kar sedem izmed dvajsetih italijanskih dežel, označili z visoko stopnjo tveganja za nespoštovanje pravic romunskih delavcev, je takrat poročal v Romuniji izhajajoči angleški časnik Nine O'Clock. Italijanska poslanka Marisa Nicchi je istega leta začela parlamentarno razpravo o preiskavi suženjstva romunskih delavcev v Ragusi in premierja prosila, naj zažene preiskavo, vendar se v dveh letih ni zgodilo še nič, saj ni dovolj ekonomske ali politične spodbude za vladno preiskavo.
Delež krivde tudi pri Evropski unijiPrimeri romunskih delavk dokazujejo, da status državljana Evropske unije ne zagotavlja samoumevnega varstva temeljnih pravic. Ker je Italija podpisnica Evropske konvencije o varstvu človekovih pravic in temeljnih svoboščin, so za zagotavljanje teh odgovorna italijanska sodišča. Predsednik kmetijskega društva Coldiretti Gianfranco Consulo pravi, da morajo po italijanski zakonodaji lastniki kmetij sezonske delavce zaposliti po pogodbi z minimalnim plačilom 56 evrov za 8-urni delavnik, vendar so po njegovih besedah tudi lastniki kmetij revni ljudje. »Če bi svoje delavce plačevali pravično, bi sami izgubili preveč denarja in kmetijstvo celotne pokrajine bi se sesulo vase,« meni predstavnik karabinjerjev Scifo. Consulo velik del krivde pripisuje evropskim strategijam: 2Izkoriščanje delavcev je posledica politike EU-ja, kar seveda ni izgovor za posilstva. Vendar pa evropske strategije delodajalcem ne puščajo alternativ pri mizernem plačevanju migrantskih delavcev, saj morajo tekmovati na evropskih trgih."" 
Brezizhodno življenjeLetizia Palumbo in Alessandra Sciurba z Univerze v Palermu sta med letoma 2013 in 2014 opravljali terenske raziskave v Ragusi. Sociologinji sta dva meseca opazovali dogajanje in intervjuvali nekaj romunskih delavk, socialne delavce, bolniško osebje in duhovnike. Po njunih podatkih je v Ragusi zaposlenih najmanj 12.000 tujih delavk, mnoge izmed njih delajo brez delovnih pogodb, saj v Ragusi prevladujejo majhne in srednje velike kmetije, ki jih je najteže nadzorovati.
Delovniki so dolgi od 10 do 12 ur, delavci pa so neposredno izpostavljeni strupenim pesticidom. Večina delavcev živi v kmetijskih poslopjih brez ogrevanja in toaletnih prostorov. Povprečna dnevna plača se giblje med 15 in 20 evri. Eden izmed duhovnikov je poročal o orgijah, ki jih delodajalci organizirajo na svojih domovih in kjer romunske delavke silijo v spolne odnose. V intervjujih z delavkami sta avtorici ugotovili, da se jih večina odloči za delo v rastlinjakih, saj lahko ­­le tako obdržijo svoje otroke v neposredni bližini, medtem ko pri gospodinjenju to ni mogoče. Delo v raguških rastlinjakih označujeta kot trgovino s človeškim blagom in kot prisilno delo, vendar sankcij ni. Sciurbova opozarja, da so zdaj razmere še slabše kot v letih 2013 in 2014.
Doslej ena sama obsodbaTožilka Valentina Botti se spoprijema z mnogimi obtožbami, med katerimi so najpogostejše ugrabitve, spolne zlorabe in prisilno delo. »Govorimo o potencialno tisočih hudo zlorabljenih romunskih ženskah. Zelo redke si upajo razodeti svojo zgodbo. Večina jih zlorabljanje sprejme kot nujno osebno žrtev, če želijo obdržati službo. Posledica izgube dela bi bila za mnoge pogubna,« pravi Bottijeva. Delavke, ki ovadijo svoje delodajalce, največkrat ne ostanejo anonimne in jih drugi zaposlovalci ne želijo več zaposliti. Tudi če se odločijo, da jih ovadijo, je roka pravice običajno na strani lastnikov kmetij. Doslej je bil zaradi zlorabe romunskih delavk uradno obsojen le en delodajalec.   
»To se mora končati«Nicoleta Bolos je svojega delodajalca prijavila policiji in se ločila od svojega moža. Lastnik kmetije je bil obtožen izkoriščanja delovne sile, vendar primer še čaka na obravnavo na sodišču. Po prijavi se je Bološeva umaknila domov v Romunijo, toda do takrat, ko so njeni prijatelji zbrali dovolj denarja za njeno vrnitev, je izgubila skrbništvo nad svojima otrokoma. Skrbništvo nad njenima otrokoma je prevzel brat nekdanjega moža in od takrat ji ni bilo dovoljeno stopiti z njima v stik. Zdaj z novim partnerjem in skupnim otrokom spet živi v Ragusi, kjer spet dela v proizvodnji sadja in zelenjave, le da tokrat brez nasilja in izkoriščanja, čeprav še vedno prebiva v stavbi brez ogrevanja ali tekoče vode. Svojo zgodbo se je odločila predstaviti medijem, da bi opogumila tudi druge delavke in javnost seznanila z dogajanjem na raguških kmetijah. »Vse to sem pretrpela zaradi svojih otrok. Zaradi njih sem postala sužnja,« pravi in dodaja: »Rada bi ljudi seznanila z dogajanjem, ki se mora končati.«
J. R. (povzeto po Observerju)
"
http://www.rtvslo.si/svet/po-brodolomu-colna-s-prebezniki-140-pogresanih/418540,prebežniki,"
					29. marec 2017 ob 17:34
					Rim - MMC RTV SLO, STA","
G. V.
",Po brodolomu čolna s prebežniki 140 pogrešanih,"V Sredozemskem morju pred obalo Libije je potonil čoln s prebežniki, je sporočil Visoki komisariat ZN-ja za begunce. Iz morja so rešili moškega iz Gambije, 164 migrantov pa je pogrešanih.
Gambijca je rešila španska vojaška ladja, ki sodeluje v operaciji Evropske unije proti tihotapcem ljudi Sophia. Prepeljali so ga na italijanski otok Lampedusa.
Plovilo je v nedeljo ali ponedeljek izplulo iz Sabrate na zahodu Libije. Gambijec je predstavniku UNHCR-ja, ki ga je obiskal v bolnišnici na Lampedusi, povedal, da je bilo na čolnu tudi pet otrok in več nosečnic. Večina potnikov je bila iz Nigerije, Malija in Gambije.
Po njegovih navedbah je voda v čoln začela vdirati nekaj ur po izplutju, sam pa je preživel, ker se je držal za rezervoar za gorivo.
Po ocenah Mednarodne organizacije za migracije je od začetka leta na poti iz severne Afrike v Evropo umrlo ali je pogrešanih najmanj 590 migrantov. Italijanske oblasti so sporočile, da je na njihovo obalo letos prispelo več kot 23.000 migrantov.
"
http://www.rtvslo.si/evropska-unija/avstrija-zeli-izstopiti-iz-programa-premescanja-beguncev/418428,prebežniki,"
					28. marec 2017 ob 14:47
					Dunaj - MMC RTV SLO, STA","
K. S.
",Avstrija želi izstopiti iz programa premeščanja beguncev,"Avstrijski kancler Christian Kern je izjavil, da želi Avstrija brez večjih konfrontacij izstopiti iz EU-programa za premeščanje beguncev. To je v ponedeljek napovedal že obrambni minister Hans Peter Doskozil, Kern pa je zdaj potrdil, da preučujejo pravne pogoje, kako bi to lahko izvedli s čim manj napetosti.
""Preučujemo, ali bi lahko dobili izjemo ali odlog glede izvajanja tega programa,"" je izjavil Kern in napovedal, da bo v Bruselj poslal pisno prošnjo za to. Pričakuje, da bo Bruselj prižgal zeleno luč. Če je ne bo, pa ne nameravajo tvegati, da bi Evropska komisija proti Dunaju sprožila kak postopek. ""Nismo provokatorji,"" je dejal.
Program EU-ja, s katerim naj bi iz Italije in Grčije v druge članice Unije premestili 160.000 beguncev, je načeloma pameten ukrep, je dejal Kern in se zavzel za izpolnjevanje dogovorjenih obveznosti. Vendar pa je Avstrija svoje obveznosti od začetka prebežniške krize že več kot izpolnila, je dodal. Predlagal je celo, da bi države, ki so do zdaj sprejele le peščico beguncev, prevzele tudi breme Avstrije.
V Bruslju brez razumevanjaA v Bruslju za zdaj ne kažejo razumevanja za avstrijske načrte. Kot je opozorila tiskovna predstavnica komisije Natasha Bertaud, mora Avstrija sprejeti dogovor o premeščanju beguncev spoštovati, ali pa se bo soočila s posledicami.
Avstriji zaradi obremenitve s prosilci za azil lani ni bilo treba sodelovati v omenjenem programu, letos pa bi že morala. V skladu s kvotami, ki jih določa ta program, bi morala Avstrija sprejeti še okoli 2.000 beguncev. Avstrija je v letu 2015 sprejela 90.000 beguncev, zaradi česar je bila do konca leta 2016 izvzeta iz evropske prerazporeditvene sheme. ""Zdaj pa se pričakuje, da bo Avstrija izpolnila svoje pravne obveznosti v skladu z odločitvijo sveta in začela sprejemati begunce,"" je še dejala Bertaudova.
Kot je že v ponedeljek izpostavil Doskozil, statistični podatki kažejo, da je bila Italija leta 2015 in 2016 manj obremenjena kot Avstrija. Na milijon prebivalcev je bilo v Avstriji 4.587 prošenj za azil, v Italiji 1998, je dejal.
Program za premestitev je bil sklenjen leta 2015 po načelu solidarnosti in pravične razporeditve v članicah EU-ja. Pri sprejetju programa se je EU zanašal na veljavno dublinsko uredbo in predpostavko, da ljudi ne tihotapijo. ""To pa ne drži,"" je še dejal Doskozil in opozoril, da so tisti prebežniki, ki bi morali biti v Italiji, v procesu obravnave prošnje za azil v Avstriji, kar kaže na nezakonito potovanje iz ene države v drugo.
"
http://www.rtvslo.si/slovenija/realnost-evropskih-meja-dolge-kolone-se-vracajo-preverjen-bo-vsak-potnik/418390,prebežniki,"
					28. marec 2017 ob 07:46,zadnji poseg: 28. marec 2017 ob 17:59
					Bruselj - MMC RTV SLO, Radio Slovenija, STA","
T. H., G. K.
","Realnost evropskih meja: dolge kolone se vračajo, preverjen bo vsak potnik","Čez 10 dni bodo na zunanjih mejah šengenskega območja in Evropske unije - kot odziv na teroristične napade - začeli sistematično nadzorovati vse potnike.
To je ob robu zasedanja notranjih ministrov EU-ja v Bruslju včeraj povedal državni sekretar na ministrstvu za notranje zadeve Andrej Špenga.
Na vprašanje, ali bodo na meji preverjali tudi potne liste, denimo, nemških upokojencev na avtobusih, je odgovoril: ""Od 7. aprila se bo v skladu s tem izvajal nadzor na šengenski meji. Vsak potnik bo preverjen,"" je poročal Radio Slovenija.
Voditelji članic Unije so sicer decembra v sklepih poudarili, da je treba pri izvajanju sistematičnega nadzora vseh potnikov na zunanjih mejah EU-ja upoštevati specifični položaj nekaterih članic Unije.
Slovenski premier Miro Cerar je takrat dejal, da je to še zlasti pomembno v turistični sezoni, ko je prehod skozi Slovenijo in sosednje države izjemno velik, in da bodo takrat presodili, ali so potrebni kakšni posebni pristopi.
A za zdaj Slovenija ne razmišlja o tem, da bi zaprosila za izjemo, je povedal državni sekretar. Slovenija bo sistematični nadzor izvajala, je poudaril.
Velikonočni in prvomajski kaos pred Karavankami?Nadaljeval se bo tudi nadzor na notranjih šengenskih mejah, tudi na slovensko-avstrijski meji. Avstrijske oblasti naj bi sicer med bližajočimi se prazniki olajšale prehod meje na Karavankah - za zmanjšanje zastojev naj bi uvedli tretji pas, je pojasnil Špenga.
Slovenija sicer neprenehoma opozarja na to, da ta nadzor ni potreben, saj je nezakonitih prehodov meje iz Slovenije proti Avstriji izjemno malo. V zadnjih treh tednih sta bila le dva.
Na južni, zeleni meji pa je bilo kar 142-odstotno povečanje nezakonitih migracij, predvsem na območju policijskih uprav Koper in Novo mesto, je povedal Špenga. Ti prebežniki večinoma prihajajo iz Hrvaške in tja jih tudi vračajo, je dodal.
Za turistično sezono izjeme niso predvideneRobert More s sektorja mejne policije je pojasnil, da izjeme pri nadzoru meje niso predvidene, tudi v času turistične sezone ne, se bodo pa trudili z različnimi ukrepi vplivati na to, da bi ublažili gnečo in dolžino kolon. Vsak potnik, ki prestopi zunanjo mejo šengenskega območja, bo moral skozi preverbo dokumentov v podatkovni bazi, je potrdil.
""Vsak bo deležen te preveritve v podatkovnih bazah in če bo s potovalnimi dokumenti vse v redu, bo nadaljeval pot,"" je nadaljeval More. Do zdaj se je v skladu z zakonikom o šengenskih mejah ta nadzor sistematično izvajal le za državljane tretjih držav, po novem pa bodo dokumente preverili tudi pri državljanih EU-ja in njihovih družinskih članih, je še pojasnil.
Vsem, ki bodo potovali prek zunanjih meja, policija svetuje, da se ustrezno pripravijo na prečkanje meje in predhodno preverijo, ali imajo veljavne potovalne dokumente. V času poletne turistične sezone pa bodo stalno spremljali tokove potnikov in pravočasno obveščali o zastojih na mejnih prehodih ter potnike preusmerjali na druge manj obremenjene prehode.
Cilj nadzora lov na teroristeCilj sistematičnega nadzora je po Moretovih besedah predvsem odkrivanje ponarejenih oziroma prenarejenih dokumentov potnikov, ki prestopajo mejo, velik delež pa gre tudi na račun odkrivanja t. i. tujih borcev, torej državljanov EU-ja, ki sodelujejo v oboroženih spopadih na Bližnjem vzhodu in okolici. Obstajajo namreč določene baze podatkov, kjer so te osebe zapisane s kakšnim zaznamkom, oziroma določene države tudi razveljavljajo njihove potovalne dokumente.
Letos sicer slovenska policija opaža povečanje nezakonitih prehodov na zunanji meji, predvsem na območjih policijskih uprav Novo mesto in Koper, deloma tudi preostalih policijskih uprav. Po navedbah Moreta so letos zaznali okoli 140 primerov, in sicer predvsem državljanov Afganistana, Kosova, Albanije in Alžirije.
Strožji režim naj ne bi vplival na HrvaškoNa Hrvaškem se za zdaj sicer nič kaj ne vznemirjajo zaradi uvedbe strožjega nadzora šengenske meje. Računajo na decembrski dogovor iz Bruslja, ko je premierju Andreju Plenkoviću uspelo v sklepe uvrstiti predlog o posebnem statusu Hrvaške, ki še ni v šengenskem sistemu in naj bi s Slovenijo ohranila enak režim na meji kot do zdaj, je za Radio Slovenija poročala Tanja Borčić Bernard.
Za pojasnilo, kako naj bi bil videti ta poseben status Hrvaške, potem ko bodo članice šengenskega območja začele izvajati strožji nadzor svojih zunanjih meja, smo zaprosili na hrvaškem notranjem ministrstvu, a odgovora za zdaj še nismo prejeli.
Spomnimo, da se je hrvaški premier Plenković decembra lani, ko se je v Bruslju udeležil sestanka predsednikov držav in vlad Evropske unije, v Zagreb vrnil z zagotovili, da nov, strožji režim na meji ne bo negativno vplival na Hrvaško. Kot je pojasnil, naj bi to pomenilo, da bosta Slovenija in Hrvaška na svoji skupni meji ohranili enkraten mejni nadzor, kot ga izvajata zdaj. V primeru, da bi Hrvaška ponovno morala uvesti ločen mejni nadzor, pa bi to zanjo pomenilo ne le velike gneče na meji, temveč tudi dodatne stroške. In kot državi kandidatki za šengen, ji tega za zdaj ne bo treba uvesti.
Sistematično preverjanje prav vsakega potnika bo v turistični sezoni, ko slovensko-hrvaško mejo prestopa več deset tisoč vozil, zagotovo pomenilo velike zastoje, na to na Hrvaškem opozarja le predsednica države Grabar Kitarovićeva. Po naših informacijah sestankov med Slovenijo in Hrvaško na operativni ravni o tej temi za zdaj še ni bilo.
"
http://www.rtvslo.si/evropska-unija/bruselj-osteva-do-beguncev-nesolidarne-evropske-drzave/418358,prebežniki,"
					27. marec 2017 ob 18:05
					Bruselj/Dunaj - MMC RTV SLO, STA","
K. S.
",Bruselj ošteva do beguncev nesolidarne evropske države,"Nič več izgovorov pri izkazovanju solidarnosti z Grčijo in Italijo pri premeščanju beguncev, je znova opozoril evropski komisar za migracije Dimitris Avramopulos. ""Čas je, da vse članice izpolnijo svoje obveznosti do konca septembra,"" je poudaril.
Opozorilo ni novo, ga pa v Bruslju ponavljajo z vse ostrejšimi toni. Po izteku septembrskega roka je pričakovati, da bo komisija ukrepala s sprožitvijo postopkov zaradi kršenja evropske zakonodaje.
Le nekaj članic je svoje zaveze izpolnilo v celoti, je zapisala komisija v poročilu o izvajanju načrta za premeščanje beguncev v Uniji. Kot najbolj solidarni izpostavljajo Malto in Finsko, kot najmanj pa Madžarsko, Avstrijo in Poljsko, ki sploh zavračajo sodelovanje v tej shemi. Zelo omejeno je po navedbah komisije tudi ukrepanje Češke, Slovaške, Bolgarije in Hrvaške.
Slovenija je pretekli teden sprejela četrto skupino ljudi v okviru sheme za premeščanje beguncev. V Slovenijo je bilo do zdaj premeščenih 165 ljudi, od tega iz Italije 34 Eritrejcev, iz Grčije pa 108 Sircev, 17 Iračanov in šest ljudi brez državljanstva. S tem je Slovenija po uresničevanju obveznosti v zgornji polovici. Do konca septembra naj bi izpolnila približno tri četrtine svojih obveznosti v okviru sheme.
Čas za izkaz solidarnostiFebruarja so članice sicer s 1.940 premestitvami znova dosegle mesečni rekord, a tempo je še vedno pod ciljem najmanj 3.000 premestitev iz Grčije in najmanj 1.500 iz Italije, opozarjajo v Bruslju. Doslej so članice izvedle okoli 13.500 premestitev, kar je še daleč od zastavljenega cilja 160.000 beguncev. Septembra se izteče dveletna shema za premeščanje, a v Bruslju poudarjajo, da se ne izteče tudi odgovornost za njeno izvedbo. ""To je kot neplačan račun,"" je ponazoril komisar.
Za učinkovito migracijsko politiko je treba po komisarjevih besedah zagotoviti štiri trdne stebre: zaščito tistih, ki so do zaščite upravičeni, vračanje tistih, ki niso, zaščita zunanjih mej in sodelovanje s tretjimi državami. Solidarnost in sodelovanje je zdaj treba tudi pokazati, je poudaril Avramopulos.
Avstrija izstopa iz programa?Avstrijski notranji minister Wolfgang Sobotka (ÖVP) je na ministrskem srečanju v Bruslju dejal, da sicer shemi premeščanja beguncev nasprotuje, a da Avstrija mora prevzeti odgovornost in uresničiti svoje obveznosti, zato bodo začeli izvajati postopke. Drugače očitno meni avstrijski obrambni minister Hans Peter Doskozil (SPÖ), ki je predlagal popolni izstop Avstrije iz programa za premestitev beguncev. Koalicijskim partnerjem Ljudski stranki (ÖVP) bo še danes predložil ustrezen osnutek za odločitev vlade, ÖVP pa se s predlogom strinja. Vlada bi tako lahko o izstopu odločala že na torkovi seji.
Tiskovna predstavnica Sobotke je ob tem opozorila, da mora pri Evropski komisiji in Evropskem svetu za izstop iz programa zaprositi avstrijski kancler Christian Kern (SPÖ), saj je to v pristojnosti državnih in vladnih predsednikov.
Doskozil je svoj predlog za izstop utemeljil s tem, da je Avstrija zaradi velikega števila odprtih prošenj za azil v primerjavi z EU-jem svoj delež premestitev beguncev iz Italije in Grčije že opravila oz. jih je opravila celo preveč. Statistični podatki kažejo, da je bila Italija v letih 2015 in 2016 manj obremenjena kot Avstrija, je pojasnil Doskozil. Na milijon prebivalcev je bilo v Avstriji 4.587 prošenj za azil, v Italiji 1.998.
Pri sprejetju programa se je EU zanašal na veljavno dublinsko uredbo in predpostavko, da se ljudi ne tihotapi. ""To ne drži,"" je dejal minister. Opozoril je, da so tisti prebežniki, ki bi morali biti v Italiji, v procesu obravnave prošnje za azil v Avstriji, kar kaže na nezakonito potovanje iz ene države v drugo. Avstrija bi morala iz programa izstopiti, ker je ""ena od najbolj obremenjenih držav"" in ker da je Avstrija humanitarno že dovolj prispevala.
"
http://www.rtvslo.si/svet/borisova-v-bolgariji-caka-zahtevna-sestava-vlade/418313,prebežniki,"
					27. marec 2017 ob 11:02
					Sofija - MMC RTV SLO, Televizija Slovenija","
T. J.
",Borisova v Bolgariji čaka zahtevna sestava vlade,"Na predčasnih parlamentarnih volitvah je v Bolgariji zmagala desnosredinska stranka Gerb nekdanjega premierja Bojka Borisova, ki ga zdaj čaka napeto sestavljanje vlade. 
Gerb proevropsko usmerjenega Borisova je po delnih uradnih izidih prejel 32,6 odstotkov glasov. Kot je za TV Slovenija poročal dopisnik Boštjan Anžin, so bili voditelji v izjavah zadržani, ker čakajo uradne izide. Borisov, nekdanji premier, ki je z odstopom sprožil predčasne volitve, pravi, da je izid potrditev, da mora Gerb voditi novo vlado. Odstopil je po porazu kandidatke vladajoče stranke na predsedniških volitvah Cecke Cačeve proti nekdanjemu poveljniku letalskih sil Rumenu Radevu, ki so ga podprli socialisti.
""Vlado moramo sestaviti hitro. Nova vlada mora izpolniti pričakovanja ljudi v zdajšnjih zelo resnih mednarodnih razmerah,"" je povedal vodja zmagovalne stranke, ki od nastanka pred 11 leti na parlamentarnih volitvah ne pozna poraza. Borisov je naklonjen Evropski uniji in Zahodu, zmagal pa je kljub opozicijskim obtožbam o korupciji. Bolgarijo želi bolj povezati z Brusljem in Unijo, v katero je država stopila pred desetimi leti.
BSP bi vlado sestavil zaradi stabilnosti države Socialisti (BSP) so s 27 odstotki zasedli drugo mesto. Kornelia Ninova, vodja socialistov, je pred volitvami obljubljala višje plače in pokojnine, obenem pa se je zavzemala za otoplitev odnosov z Rusijo. Med drugim nasprotuje sankcijam, ki škodujejo tudi Bolgariji. Poraz je priznala, a upov še ni opustila: ""Če nas bo stranka Gerb povabila v koalicijo, bomo vabilo zavrnili. Če ji ne bo uspelo sestaviti vlade in bomo mandat dobili mi, bomo zaradi stabilnosti države in predsedovanja Evropski uniji poskusili sestaviti novo vlado."" 
Tehtnico pri sestavi vlade bodo prevesile druge stranke. Združeni patrioti so dobili 9,1 odstotka, a so med predstavniki njihovih treh frakcij tudi nasprotniki Unije. Stranka je priljubljenost gradila z jezo nad prebežniki, v zadnjih dneh pa zaprla mejo s Turčijo, da bi Turkom z bolgarskimi potnimi listi preprečila glasovanje. DPS turške manjšine je prejel 8,4 odstotka. Štiriodstotni prag za preboj v parlament je dosegla še populistična Stranka volje. 
"
http://www.rtvslo.si/svet/egipt-56-ljudem-zaporne-kazni-zaradi-brodoloma-ladje-s-prebezniki/418278,prebežniki,"
					26. marec 2017 ob 18:40
					Kairo - MMC RTV SLO","
K. S.
",Egipt: 56 ljudem zaporne kazni zaradi brodoloma ladje s prebežniki,"Egiptovsko sodišče je 56 ljudi obsodilo na zaporne kazni zaradi septembrske prevrnitve ladje s prebežniki, v kateri je umrlo skoraj 300 ljudi. Sodišče je 56 obtožencem, krive umora, nenaklepnega uboja in malomarnosti, izreklo kazni do 14 let zapora.
Nesrečna ladja je bila namenjena v Italijo, ko je potonila 12 kilometrov od egiptovskega pristaniškega mesta Rosetta. Na ladji naj bi bilo natrpanih okoli 450 prebežnikov, od tega jih je preživelo 163, večinoma egiptovskih državljanov. Na krovu so bili poleg njih še prebežniki iz Sirije, Sudana, Eritreje in Somalije.
Po navedbah preživelih so ladjo ob obali pred izplutjem zadrževali pet dni, da bi lahko nanjo strpali še več ljudi. Plovilo se je prevrnilo, ko so nanj vkrcali še zadnjo skupino 150 ljudi.
Zaradi dogodka so egiptovske oblasti vložile obtožnico proti 57 ljudem, a je sodišče eno žensko oprostilo. Obtožnica je storilce med drugim bremenila še uporabe neustrezne reševalne opreme, ogrožanja življenj, prejemanja denarja od žrtev, skrivanja osumljencev pred oblastmi in uporabe plovila brez licence, poroča BBC.
Od 5.096 prebežnikov, ki so lani umrli na morju, jih je kar 90 odstotkov potovalo po sredozemski poti do Italije, navaja ZN-ova agencija za begunce.
"
http://www.rtvslo.si/slovenija/pahor-siritev-eu-ja-na-zahodni-balkan-bi-regiji-prinesla-mir-in-blaginjo/418274,prebežniki,"
					26. marec 2017 ob 17:51
					Cerklje na Gorenjskem - MMC RTV SLO, STA","
G. K., Foto: BoBo
",Pahor: Širitev EU-ja na Zahodni Balkan bi regiji prinesla mir in blaginjo,"Predsednik Borut Pahor je na gradu Strmol gostil poljskega predsednika Andrzeja Dudo in predsedujočega BiH-u Mladena Ivanića. Strinjali so se, da bi bila širitev EU-ja na Zahodni Balkan dobra ideja.

Razmere na Zahodnem Balkanu se na splošno poslabšujejo, in to samo zato, ker je verjetnost širitve Evropske unije (EU) na omenjeno regijo v zadnjem času vse manjša, je opozoril slovenski predsednik Borut Pahor na srečanju treh predsednikov. V okviru tega je ob začetku dvodnevnega obiska poljskega predsednika Andrzeja Dude na delovno kosilo povabil tudi predsednika predsedstva Bosne in Hercegovine (BiH) Mladena Ivanića, da jima osvetli stališča BiH-a.
Pahor je prepričan, da evropski kontekst obstaja in da je širitev EU-ja na Zahodni Balkan mogoča, to pa bi po njegovem mnenju pripomoglo k miru, varnosti in blaginji v tem delu Evrope. ""Če bi prevladalo prepričanje, da to ali ni verjetno ali ne bo mogoče, bi se razmere še veliko bolj poslabšale,"" je izpostavil in dodal, da je sicer res, da se EU trenutno spopada z notranjo krizo in da je posledično manj navdušenja nad širjenjem, kot bi ga sicer bilo.
BiH v EU in Nato?Poljski predsednik Duda se je prav tako zavzel za Zahodni Balkan kot sestavni del EU-ja, saj se lahko le tako ohrani mir in gradijo odnosi med narodi. Spomnil je tudi na poljske vojake v BiH-u, ki so tam dejavni v okviru zavezništva Nato in od njih sliši, da so razmere v državi mirne in da so jih obvladali. Sam pa ne podpira le tega, da bi bil BiH nekoč član EU-ja, ampak bi jih podprli tudi kot člana Nata, če bi se odločili za to.
""Po našem mnenju je pomembno, da se Evropska unija širi in v tem primeru tudi Nato. Treba je širiti in sprejemati nove člane in prav nove članice na Zahodnem Balkanu so pomembna točka v širitvi,"" je pojasnil Duda.
Ivanić: BiH pripravljen na evropska pravila Ivanić je bil hvaležen za priložnost, da pojasni stališča BiH-a, delovnega kosila pa se je udeležil skupaj z zunanjim ministrom BiH-a Igorjem Crndakom. Pripravljenost na dialog pomeni, da tako slovenski kot poljski predsednik razumeta, kakšen pomen ima EU za celoten Zahodni Balkan in še posebej za BiH. ""Mi v Bosni in Hercegovini potrebujemo to podporo, izolirana Bosna in Hercegovina se bo namreč spopadala z notranjimi trenji in razlikami,"" je dejal.
""S svoje strani bomo v Bosni in Hercegovini naredili vse, da pokažemo, da smo pripravljeni izvajati reforme. Zavedamo se notranjih razlik in verjamemo, da bomo lahko kmalu naredili velik napredek,"" je Ivanić izrazil pripravljenost BiH-a na sprejetje evropskih pravil in ohranjanja stabilnosti.
Turška grožnja s prebežnikiV pogovoru so se predsedniki dotaknili tudi turške grožnje, da bo odprla meje za prebežnike, kar bi po Pahorjevem mnenju lahko znova poglobilo nestabilnost in varnostne razmere v EU-ju. Na drugi strani pa je Ivanič opozoril, da BiH nikoli ni bil ciljna država, kamor bi se prebežniki zatekali.
Ivanić je z novinarsko konferenco sklenil svoj obisk v Sloveniji, Pahor in Duda pa bosta na Celjskem gradu odkrila še klop prijateljstva. Bolj formalni del obiska Dudo čaka v ponedeljek, ko se bo sešel še s premierjem Mirom Cerarjem in predsednikom državnega zbora Milanom Brglezom. Zatem pa se bosta predsednika udeležila še poljsko-slovenskega investicijskega foruma na Gospodarski zbornici Slovenije (GZS).
"
http://www.rtvslo.si/evropska-unija/60-letnica-eu-ja-razklanost-evropejcev-vidna-tudi-v-nasprotujocih-si-shodih/418219,prebežniki,"
					25. marec 2017 ob 19:15
					Rim - MMC RTV SLO, STA, Reuters","
K. S.
",60-letnica EU-ja: Razklanost Evropejcev vidna tudi v nasprotujočih si shodih,"Ob vrhu EU-ja v Rimu so potekale demonstracije tako zagovornikov Evropske unije kot tudi protesti njenih nasprotnikov -  kot poroča Reuters, nekaj za vsak okus. Federalisti, nacionalisti, populisti, sindikalisti in anarhisti so se podali na enega izmed šestih napovedanih zborovanj, ki potekajo ob robu obletnice podpisa rimskih sporazumov. In medtem ko je na Kapitolu 27 voditeljev EU-ja slovesno počastilo obletnico, se je na tisoče običajnih smrtnikov podalo na ulice, pri čemer so nekateri ponosno vihteli modre zastave Unije, spet drugi pa so se oborožili z jeznimi transparenti. ""Oni drugi so zelo proti Evropi in so zelo kritični. Mi pa smo po drugi strani za Evropo v duhu izvirnega sporazuma - za svobodno, demokratično Evropo,"" je za Reuters povedal sindikalist Lucio Pagani.
Na t. i. pohodu za Evropo so med drugim pozivali k novemu zagonu v EU-ju, evropske voditelje pa k večji enotnosti. Demonstracij so se udeležili tudi številni prebežniki s transparenti ""Evropa za vse"". ""Evropskemu projektu, ki nam je prinesel mir in blaginjo, grozi, da bo propadel. Številne skupine govorijo, da je njihov narod vreden več, se zapirajo pred sosedi ter zaničujejo idejo svobodne in demokratične družbe. Čas želijo zavrteti nazaj, tega ne bomo gledali križem rok,"" so zapisali organizatorji shoda, evropski federalisti.
""EU-izkušnje je konec""Na različnih shodih se je v toplem pomladnem vremenu v italijanski prestolnici zbralo okoli 30.000 udeležencev, za red pa je skrbelo 5.000 policistov in pripadnikov varnostnih sil. Za javnost je popolnoma zaprtih več območij, zlasti območje okoli Kapitolskega griča, kjer poteka slovesnost ob rojstnem dnevu EU-ja. Zaprte so tudi številne turistične znamenitosti. Gostitelji so močno okrepili navzočnost policistov in videonadzor okoli Kapitola in prepovedali prelete mesta. Strogi varnostni ukrepi so bili predvideni od začetka, zlasti zaradi načrtovanih shodov, a po terorističnem napadu v Londonu so jih še okrepili.
In medtem ko so se na transparentih podpornikov Unije brale besede globoke naklonjenosti EU-ju (""Moje življenje brez Evrope bi bilo bedno""), blizu Hiše vestalk pa so razprostrli ogromno zastavo Unije, se je širilo precej drugačno sporočilo v univerzitetni predavalnici v središču Rima, kjer je desničarska stranka Fratelli d'Italia (Bratje Italije) organizirala shod, na katerem so obsodili EU in zahtevali radikalno reformo. ""Za nas je EU-izkušnje konec. Treba jo je pokopati in kreniti skupaj na novo pot, na pot zveze svobodnih in suverenih narodov,"" je povedala predsednica stranke Giorgia Meloni.
Številne moti tudi priliv več kot pol milijona pribežnikov v državo od leta 2014 in krivijo EU, da Italiji tako rekoč ni pomagal pri spopadanju s prišleki. ""Preveč prebežnikov? Njihova krivda je,"" se je bralo na enem izmed plakatov, polepljenih po mestu, s podobami nemške kanclerke Angele Merkel, francoskega predsednika Francoisa Hollanda in predsednika Evropskekomisije Jean-Clauda Junckerja.
Eden bolj odmevnih shodov je bil tisti skupine Diem25 nekdanjega grškega finančnega ministra Janisa Varufakisa, ki je v Rimu predstavljal novi New Deal – za pravičnejšo Evropo prihodnosti. Shod levičarskih aktivistov in članov sindikatov je pot začel v večkulturni rimski četrti Esquilino in se podal proti Koloseju.
Italijani od podpornikov do nasprotnikov Po zadnji anketi le 24 odstotkov Italijanov meni, da EU državi koristi, medtem ko jih 44 odstotkov pravi, da ji škodi, 75 odstotkov pa, da je Italija v EU-ju drugotnega pomena. ""Smo proti ljudem, ki praznujejo to Evropo, ki je bila rojena, da bi prinesla blagostanje vsem, v resnici pa v zadnjem desetletju jugu Evrope prinaša le osiromašenje,"" je povedal Sabino De Razza, 52-letni socialni delavec iz Barija.
Demonstracije v podporo Uniji danes potekajo tudi na Poljskem, Romuniji, v Nemčiji in Veliki Britaniji, kjer številne še vedno boli izid lanskega referenduma o brexitu. Shodi v podporo EU-ju na Otoku so organizirani štiri dni pred tem, preden bo premierka Theresa May tudi uradno sprožila uradni postopek za izstop Velike Britanije iz Unije. Na pohodu od londonskega Hyde Parka do parlamenta se je po navedbah organizatorjev zbralo okoli 80.000 ljudi.
Medtem se je v Berlinu shoda za združeno in svobodno Evropo udeležilo okoli 4.000 ljudi, ki so protestirali proti vrnitvi nacionalizma, konfrontacije in zapiranja vase, v Bukarešti so demonstranti v čast EU-ju izpustili v zrak modre balone. V Varšavi je na shodu pod naslovom Pohod za Evropo: Ljubim te, Evropa več tisoč demonstrantov pelo Odo radosti, himno EU-ja, ter vihtelo zastave Poljske in Unije. K demonstracijam so pozvali nevladne organizacije in do vlade kritičen časopis Gazeta Wyborcza.
"
http://www.rtvslo.si/evropska-unija/evropska-komisija-bi-morala-udariti-po-mizi-zastaviti-svoj-ugled-predlagati-pot-naprej/418017,prebežniki,"
					24. marec 2017 ob 06:46
					Ljubljana - MMC RTV SLO","
Tanja Kozorog Blatnik
","Evropska komisija bi morala ""udariti po mizi, zastaviti svoj ugled, predlagati pot naprej""","""Unija se še nikoli ni znašla pred takimi izzivi, kot jih ima danes. Z nekaterimi nepremišljenimi potezami si za njihovo nereševanje ali popolnoma zgrešeno naslavljanje lahko tudi sama pripiše zasluge,"" ob 60-letnici rimske pogodbe ugotavlja Zlatko Šabič, obenem pa meni, da se EU ne bo kar sesul sam vase.  
V soboto bo minilo 60 let od podpisa dveh mednarodnih sporazumov, Pogodbe o ustanovitvi Evropske gospodarske skupnosti in Pogodbe o ustanovitvi Evropske skupnosti za jedrsko energijo. 25. marca 1957 so ju podpisale Belgija, Francija, Italija, Luksemburg, Nizozemska in Zahodna Nemčija, veljati pa sta začeli dobrih devet mesecev pozneje, 1. januarja 1958. Predvsem prva (Pogodba o ustanovitvi Evropske gospodarske skupnosti) velja za temelj današnje Evropske unije. 60-letnica rimskih pogodb je tako ob praznovanju tudi priložnost za razmislek o prihodnosti zveze, ki jo zadnja leta pretresajo različne težave - od finančne in prebežniške krize do porasta evrokepticizma, ki je svoj vrhunec doživel lani z izidom britanskega referenduma o izstopu iz Unije.
S poznavalcem evropskih institucij in mednarodnih organizacij ter predavateljem na Fakulteti za družbene vede, Zlatkom Šabičem, smo se tako pogovarjali o posledicah omenjenih kriz za zvezo, o črnih scenarijih in njihovi realnosti ter predlogih za nadaljnji razvoj Unije.
Rimska pogodba je z vzpostavitvijo skupnega trga, ki omogoča svoboden pretok ljudi, blaga, storitev, kapitala, postavila temelje današnji Evropski uniji. Po 60 letih pa se je Unija znašla na točki, ko omenjene osnovne temelje drugega za drugim ruši - najprej z vnovično (čeprav začasno) vzpostavitvijo schengena, pa z izstopom Velike Britanije iz povezave, z omenjanjem Evrope dveh hitrosti itd. Ali to pomeni, da se je razgradnja povezave v resnici začela in se bo Evropska unija sesedla sama vase? Mislim, da tako daleč ne bo šlo, saj je bilo v Unijo vloženega preveč političnega in predvsem finančnega kapitala, da bi se to zgodilo. Evropska unija je že v preteklosti doživljala krize, in to hude. Spomnite se samo tega, da je nekdanji predsednik Francije Charles de Gaulle skoraj desetletje preprečeval pristop Velike Britanije k EU-ju. Pa tako imenovanega Luksemburškega kompromisa, ki je dve desetletji hromil odločevalske procese. Pa težave pri ratifikaciji Maastrichtske pogodbe, zadrege z Ustavno pogodbo. Taka Evropska unija pač je.
Vseeno pa se lahko strinjamo, da se Unija še nikoli ni znašla pred takimi izzivi, kot jih ima danes. Z nekaterimi nepremišljenimi potezami si za njihovo nereševanje ali popolnoma zgrešeno naslavljanje lahko tudi sama pripiše zasluge. Tudi ideja Evrope o več hitrostih je po mojem mnenju slabo skomunicirana: ali si član mednarodne institucije ali pa nisi. Obstajajo številna druga sredstva, s katerimi se lahko 'upočasni' posamezne članice, ki menijo, da se mora Evropska unija prilagajati izključno njim, denimo s tožbami na Sodišče Evropske unije. Ni pa iz tega treba delati hvaležne materije za evroskeptične akterje. Dejstvo je, da je gospodarska soodvisnost evropskih držav izjemno velika, zato verjetno dejanskega razpada ne gre pričakovati?Tako je. Evropska unija je najboljše, kar se je Evropi zgodilo v njeni celotni zgodovini. Evropska unija ni zaključena zgodba: je proces, ki ima svoje vzpone in padce. V institucijah Evropske unije smo imeli sposobne birokrate in vizionarske politike, a tudi nesposobne birokrate in pragmatične politike. Zadnji so dandanes v večini, zato je do razvoja evropskega integracijskega procesa, še posebej v času svetovne gospodarske, politične in moralne krize, treba biti izrazito kritičen. Treba je opozarjati na specifičnost mednarodnih odnosov v Evropi, ki lahko preživi le, če akterji delujejo povezano. Izstopati iz te integracije ali celo dovoliti njen razpad ni zmagovalen scenarij niti za eno evropsko državo. Predsednik Evropske komisije Jean-Claude Juncker je pred kratkim predstavil svojih pet scenarijev za razvoj oz. prihodnost EU-ja. Največ pozornosti je pritegnila zamisel o t. i. ""koaliciji voljnih"" oz. Evropi dveh hitrosti. V kateri skupini bo po vašem mnenju pristala Slovenija? Premier Miro Cerar pravi, da se nimamo česa bati ... To drži?Osebno menim, da je predložitev teh petih scenarijev v resnici poraz Komisije in njenega predsednika. To niso scenariji, to je ugibanje. Bela knjiga o tako občutljivem vprašanju, kot je prihodnost evropske integracije, naj bi ponudila eno vizijo, eno pot naprej. Morda je spet čas za kakšno evropsko konvencijo ali skupino modrecev, da opravi ta razmislek. Ta skupina bi seveda morala nujno odražati koncentracijo modrosti in izkušenj na podlagi raznolikosti spolov, starosti, državljanstev in še česa, kar bi odsevalo pestrost družbe, ki jo EU zajema. 
Kateri izmed petih scenarijev (status quo; osredotočenje na enotni trg; koalicija voljnih; manj ukrepov, ki pa bodo učinkovitejši; federalizem) je sicer po vašem mnenju najverjetnejši? Kot pravim, gre za ugibanja. Če se je Evropska komisija že odločila dati svoj prispevek k razmisleku o prihodnosti Evropske unije, potem bi pričakoval njeno (pre)drznost: udariti po mizi, zastaviti svoj ugled in predlagati pot naprej, pokazati, kje naj bo Evropa čez 20, 25 let. Jacques Delors je vodil takšno komisijo. Vprašanje je, ali je Komisija v tej sestavi tega premisleka sploh sposobna. Ob 50-letnici podpisa rimskih pogodb se je precej govorilo tudi o t. i. politični neenotnosti držav, o tem, da EU nima skupne zunanje politike itd. Danes imamo visoko predstavnico za zunanjo politiko, a omenjene enotnosti pa še zdaleč ne. Je ta sploh mogoča glede na tako različne (zunanjepolitične) interese držav članic? Neenotnost je vsekakor nevralgična točka Evropske zunanje politike. Evropska unija seveda ni avtokratska institucija, nima ""Velikega vodje"" - tega tudi nihče noče, upam, da je vsaj v tem smislu zgodovina dovolj povedna. Države nikoli ne bodo v vsem enotne. Problem je v tem, da zaradi partikularnih, pragmatičnih, na domače volivce orientiranih stališč posamezni voditelji zanemarjajo širšo sliko. Ta pa je, da bo v mednarodnih odnosih, denimo, Poljska, ki si, mimogrede, želi biti pomemben akter v EU-ju, bistveno manj konkurenčna in vplivna, če bo nastopala sama navzven ali solirala navznoter, kot pa, če bo nastopala kot del kohezivne, močne Evropske unije. Politiki, z njimi državljani (trenutno predvsem v srednji Evropi) ter seveda državljani drugih držav, ki podpirajo takšno državnocentrično politiko, če bo ta vztrajala na dolgi rok, bodo slej kot prej zanjo tudi plačali – in mi z njimi, ker se takemu odnosu do evropskega integracijskega procesa aktivno ne zoperstavimo.
Ko že govoriva o soliranju in egoizmu: pred Unijo je verjetno največji izziv v vsej zgodovini: brexit. Jasno je, da je Evropo izid referenduma ujel povsem nepripravljeno, zato ni tako nenavadno, da ne Unija ne Velika Britanija ne vesta zares, kako bi se izstopa sploh lotila. Težko je napovedovati prihodnost, pa vendar: je glede na razdeljenost glede izstopa tudi znotraj Združenega kraljestva (Škotska, S. Irska, Wales že omenjajo ločene referendume) brexit, kot je bil zamišljen ob referendumu, sploh realen? Brexit v resnici odpira več vprašanj, kot jih zapira. To je ta širša slika, o kateri govorim. Tisti, ki so spodbujali brexit, so imeli pred očmi zelo ozke interese, v bistvu zreducirane na priseljence in od britanskih evroskeptičnih medijev odlično skonstruirano sovraštvo do Evropske unije (tudi na podlagi laži, napačnih podatkov) ter sovraštvo do Evropskega sodišča za človekove pravice; to, mimogrede, z Evropsko unijo nima neposredne zveze, ampak deluje v širšem institucionalnem ustroju Sveta Evrope.
Tega, o tem sem prepričan, mnogi britanski volivci, ki so takrat odšli na volišča, še danes ne razumejo. So se pa zato odrekli vsem finančnim podporam EU-ja, visokošolske in raziskovalne institucije so odrezali od zanje in za evropske kolege vitalnega sodelovanja na področju znanosti, Nigel Farage, ki je odkrito lagal britanski javnosti, da bo ta ob brexitu dobila nazaj 350 milijonov funtov tedensko, hkrati pa po BBC-ju razlagal, da so za izhod glasovali ""dostojni državljani"", žal za svoje ravnanje in laganje ni pristal tam, kjer mu je mesto: v zaporu. Namesto tega še vedno redno vleče plačo v Evropskem parlamentu. In ob vsem tem škotskega referenduma pa želje Ircev po združitvi sploh še nisem načel! Prav neverjetno, res, kaj britanski in ne nazadnje evropski javnosti uspe pogoltniti.
Preostale članice so presenetljivo enotne, ko gre za stališče do Velike Britanije po omenjenem referendumu. Je mogoče, da bo ""zunanji sovražnik"", če lahko tako rečemo procesu brexita, dejansko strnil vrste članic?Velika Britanija ni zunanji sovražnik. Njen pomen je ogromen za Evropsko unijo, ne samo v gospodarskem, tudi v političnem smislu. Kadar koli se je Velika Britanija umaknila iz Evrope, so bile v Evropi težave. Velika Britanija mora sprejeti, da bo cena za izhod iz Evropske unije ogromna. Toda Evropska unija in Velika Britanija potrebujeta druga drugo, saj ju družijo številni problemi, kjer bo treba iskati skupne rešitve. In ne nazadnje, Velika Britanija ostaja članica zveze Nato - torej lahko države članice Evropske unije, ki so članice zveze Nato, računajo na njeno pomoč, če bi bilo treba. A kot rečeno, medsebojna povezanost ne more biti žrtev ""pogajanj"". Račun je državi, ki se odreče članstvu, treba izstaviti, to je nesporno, ne bi pa smela Cameronova politična preračunljivost ali Mayino pomanjkanje občutka za realnost voditi k popolni destabilizaciji odnosov med Veliko Britanijo in Evropsko unijo.  Velik izziv za Unijo oz. celo Evropo je tudi t. i. prebežniška kriza, ko se je jasno pokazal razkol med posameznimi članicami in razkril temnejšo plat Evrope. Jasno je, da se migracij ne da ustaviti in da se je treba s težavo spoprijeti drugače. Glede na neodločnost v odzivanju na krizo se zdi, da se Unija tega vprašanja očitno sploh ne zna lotiti, kaj šele rešiti. Se motim?Evropska unija je v težavah zato, ker 'vprašanja' prebežnikov ne zna osmisliti v okviru svojih lastnih norm in vrednot, za katere se je zavzemala od konca druge svetovne vojne dalje. Vse se začne in konča pri treh točkah. Prvič, Evropska unija je vseskozi slovela kot zagovornica človekovih pravic. Toda tudi znotraj Unije postaja čedalje bolj jasno, da sicer temeljnih človekovih pravic v resnici ne priznavamo vsakomur. Kar je paradoksalno. Ne moreš na vseh regionalnih in svetovnih forumih zagovarjati temeljnih človekovih pravic, hkrati pa jih ne zagotavljati vsem in se pri tem skrivati za mednarodnopravnimi normami. Treba se je pač odprto in kristalno jasno odločiti, kaj želimo zastopati v mednarodnih odnosih, in temu ustrezno in konsistentno vseskozi tudi ravnati.
Drugič, Evropska unija je pri naslavljanju arabske pomladi zopet pozabila na širšo sliko. Eno je odstraniti samodržce, drugo pa razumeti ustroj družbe, ki jo samodržci obvladujejo. Ne vem, koliko so pri oblikovanju politik, denimo, do Libije ali Sirije sodelovali zgodovinarji, religiologi, antropologi, interdisciplinarni strokovnjaki za bližnjevzhodna vprašanja. Če bi, bi se mi morda o teh vprašanjih danes ne pogovarjali. Tako pa se države spopadajo s krizo, ki je niso vajene. Kot relevanten se je pokazal rek ""If you think knowledge is expensive, try ignorance"" (Kdor misli, da  je znanje drago, ne ve, koliko stane nevednost). 
Nepoznavanje, nerazumevanje, nevključevanje strokovne javnosti v oblikovanje tako občutljive politike, kot je sosedska, nosi s seboj stroške, ki jih bo Evropska unija morala še dolgo plačevati – če bo seveda želela, da se njeno okolje politično in gospodarsko stabilizira. Mislim, da bo kar veliko denarja moralo biti usmerjeno v projekte, ki bodo krepili infrastrukturo in človeške vire držav, ki so ob arabski pomladi potegnile najkrajšo.
Tretjič, očetje evropskega integracijskega procesa, Monnet, Schuman, so poleg gospodarstva in demokratične ureditve držav članic močno poudarjali solidarnost kot enega izmed ključnih temeljev razvoja in poglobitve integracijskega procesa. Ta temelj je močno spodjeden, še premalo pa se zavedamo razsežnosti tega nebrzdanega egoizma. Danes prebežniki jutri pa … kaj? V Evropski uniji je nujno treba opraviti premislek o tem, kaj v sodobnih mednarodnih okoliščinah države članice razumejo pod terminom ""solidarnost"", saj bo od tam dalje lažje oblikovati konkretne politike. Tudi drugi problemi že obstajajo, mar ne? Nekaj let se je govorilo samo o reševanju Grčije. In da je v težkem položaju Španija, pa tudi Italija. Potem je pa udarila prebežniška kriza in o tem se skorajda ne govori, z izjemo občasnih poročil, kako Grki životarijo. Kako ocenjujete reševanje grške finančne krize z zdajšnje perspektive?Se vam zdi, da se ne? Morda ne na prvih straneh, toda to ni pozabljena tema. Na prvih straneh premalo zvemo tudi o nekaterih drugih, potencialno eksplozivnih vprašanjih. Makedonija na primer. To so pač stvarnosti, ki jim ne moremo do živega. Dokler ne pride do incidenta s smrtnimi žrtvami, medijev tematika ne zanima, saj se slabo prodaja. Dandanašnje novinarstvo pa ne živi od raziskovalnih novinarjev, ampak od udarnih, če se le da nasilnih novic. Morda res ne bi bilo slabo imeti res obširnega intervjuja s kom izmed vplivnih akterjev pri reševanju grške krize, saj si ta tematika zasluži nič manj kot to. Z enim odgovorom na eno vprašanje tega preprosto ni mogoče storiti.
Zdi se, da se državljani EU-ja dejansko ne zavedajo, kaj vse jim na praktični ravni omogoča članstvo njihove države v EU-ju. Tako se večini zdi, da zgolj plačujemo Bruslju in le malo dobimo v zameno. Zakaj Bruselj ne vloži več v ozaveščanje oz. lahko bi rekli tudi promocijo EU-ja? Ne bi rekel, da Bruselj premalo vlaga v promocijo EU-ja. Morda so le časi nekoliko drugačni. Javnost, se mi zdi, je že prepričana o tem, kakšne priložnosti ponuja EU. Manj pa ve o tem, kakšne odgovore ima Unija na vsakdanje, realne probleme ljudi, ki se ne znajdejo vedno enako dobro v sedanjem obdobju globalizacije. Tu je ključni izziv, s katerim se mora spopasti Evropska komisija. Dober primer je bilo nedavno srečanje Junckerja z mladimi v Ljubljani. Poznamo floskulo, da so mladi naša prihodnost. Manj pa izpostavljamo to, da prav oni postavljalo konkretna vprašanja, na katera terjajo konkretne odgovore.
Mislim, da mladi, ki so se udeležili pogovora z Junckerjem, niso bili preveč zadovoljni. Evropska integracija je samo enkrat potekala od zgoraj navzdol: v petdesetih letih prejšnjega stoletja, ko se je ustanavljala. Po mrtvilu v letih 1965-1985 pa se je integracija začela krepiti od spodaj navzgor. V tem kontekstu se je, ob razmišljanju, kako okrepiti evropski integracijski proces, ne samo skozi ozaveščanje, treba zavedati dejstva, da globalizacija, ko gre kaj narobe, najprej useka 'spodaj' (med revnejšimi). Z njimi se je treba najprej pogovarjati, na njihova vprašanja je treba dajati konkretne odgovore.
Primer? Kot prodekan za mednarodno dejavnost sem med drugim pristojen za mednarodne študentske izmenjave v okviru programa Erasmus, ki, mimogrede, letos praznuje 30. obletnico. Čeprav študentske izmenjave zelo spodbujajo, to danes postaja nekakšno razredno vprašanje. Zaradi čedalje večjih ekonomskih razlik se pojavlja vse več študentk in študentov, ki si odhoda na izmenjavo ne morejo privoščiti. To je konkreten problem, ki sicer ni neopažen in se naslavlja, to je treba poudariti. Toda denarja, namenjenega revnejšim, zainteresiranim za študentsko izmenjavo, je žal premalo. Kako naj si potem tak študent, ki ne zmore finančnega bremena, kljub subvencijam, ustvari konkretno, pozitivno sliko o Evropi in Evropski uniji?
Torej ne verjamete v rešitve 'od zgoraj'? Govori se namreč tudi o novi evropski ustavi, za katero je pobudo dala Slovenija. Za zdaj so odzivi nanjo iz drugih članic še zadržani, pa tudi slovenski politični vrh je pri njenem promoviranju neusklajen. Je ta ustava po vašem mnenju realna?Ne, mislim, da ni realna, čeprav mi je osebno ideja o federalni Evropi vedno bila simpatična. Zgolj taka, če že ne federalna, pa vsaj dovolj kompaktna Unija, je lahko konkurenčna v sodobnih mednarodnih odnosih, ob bok silam, kot so Kitajska, ZDA, Ruska federacija, Indija … A do politične unije je še daleč, še s kohezivnostjo imamo težave. Hkrati pa mora za takim dokumentom stati bistveno več tako političnega kot ekonomskega kapitala kakor tudi več družbene odgovornosti. Če naj 'ustava' zagotavlja načela, povezana s temeljnim človekovim dostojanstvom, denimo, da nihče nikoli in nikdar ne sme biti lačen ali da ima pravico do človeka vredne in pravočasne zdravstvene oskrbe, potem mora to biti udejanjeno tudi v praksi.
"
http://www.rtvslo.si/slovenija/muiznieks-ob-koncu-obiska-se-vedno-obzaluje-sprejetje-novele-o-tujcih/418064,prebežniki,"
					23. marec 2017 ob 18:34,zadnji poseg: 23. marec 2017 ob 19:50
					Ljubljana - MMC RTV SLO, STA","
Sa. J.
",Muižnieks ob koncu obiska še vedno obžaluje sprejetje novele o tujcih,"Komisar Sveta Evrope za človekove pravice Nils Muižnieks je ob koncu štiridnevnega obiska izrazil upanje, da novele zakona o tujcih nikoli ne bo treba uporabiti.
Muižnieks je na zadnji novinarski konferenci pred odhodom poudaril, da Slovenija ni več država prehoda, saj bodo nekateri prebežniki v Sloveniji tudi ostali. Zato mora država okrepiti svoja prizadevanja za vključevanje prebežnikov v družbo, pri pripravi programov integracije pa bi morali po komisarjevem mnenju sodelovati tudi prebežniki.
Znova je izrazil tudi obžalovanje, da je Slovenija kljub nasprotovanju Sveta Evrope in nevladnih organizacij za človekove pravice sprejela novelo zakona o tujcih, ki omejuje možnosti za pridobitev azila. Muižnieks je sicer pozdravil sodelovanje države pri preseljevanju in nameščanju prebežnikov, vendar je opozoril, da bodo potrebni dodatni ukrepi za premostitev časa od prejetja statusa begunca do prejemanja denarne socialne pomoči.
Kot pereče je omenil tudi težave prebežnikov pri dostopu do socialnih stanovanj in pri najemanju stanovanj na prostem trgu, kjer se morajo včasih spopasti tudi z diskriminacijo.
Noben Rom ne bi smel živeti v pomanjkanjuDotaknil se je tudi razmer, v katerih živijo Romi. Med obiskom Slovenije se je namreč ustavil v Dobruški vasi v občini Škocjan na Dolenjskem, kjer nimajo niti tekoče vode niti elektrike, higienske razmere pa so slabe.
Čeprav je opazil, da so oblasti v zadnjih desetih letih vložile precej truda v izboljšanje položaja Romov, bi morali po Muižnieksovih besedah enkrat za vselej poskrbeti, da noben Rom ne bo živel v pomanjkanju.
Slovenija mora ostati socialna državaKomisarja skrbijo tudi podatki, da revščina v Sloveniji vse od začetka ekonomske krize leta 2008 narašča, opozoril je na naraščajoče število dolgotrajnih brezposelnih in revnih zaposlenih ter na revščino, ki se prenaša z generacije na generacijo.
""Slovenija mora ostati na poti socialne države, z močnimi ukrepi, ki državljane varujejo pred revščino,"" je povedal Muižnieks. Ob tem je državo pozval, naj čim prej, ko bo mogoče, razveljavi tudi preostanek varčevalnih ukrepov.
Na koncu je izpostavil tudi vprašanje zagovornika načela enakosti, ki je bil izvoljen oktobra lani, a še vedno nima pogojev za delo, ki ga mora opravljati po zakonu.
Brglezova zagotovila komisarjuKomisar je o vzpostavitvi samostojnega urada zagovornika načela enakosti ob koncu obiska Slovenije govoril tudi s predsednikom DZ-ja Milanom Brglezom. Strinjala sta se, da je Slovenija s to potezo naredila korak v pravo smer, zdaj pa mora zagotoviti še pogoje za delovanje.
Brglez je komisarju pojasnil, da je glede vprašanj Romov v pripravi več predlogov zakonov s tega področja, Slovenija pa se bo še naprej trudila za odpravljanje neenakosti v družbi, še posebej pri ranljivih skupinah.
Še pred srečanjem z Brglezom so komisarja sprejeli člani komisije DZ-ja za peticije ter človekove pravice in enake možnosti pod vodstvom predsednice Eve Irgl (SDS) ter člani delegacije DZ-ja v Parlamentarni skupščini Sveta Evrope pod vodstvom predsednice Ksenije Korenjak Kramar (SMC).
Komisar se je v preteklih dneh med drugim sešel tudi z varuhinjo človekovih pravic Vlasto Nussdorfer, predsednikom republike Borutom Pahorjem in premierjem Mirom Cerarjem, z nekaterimi ministri in predstavniki nevladnih organizacij.
"
http://www.rtvslo.si/slovenija/slovenija-sprejela-cetrto-skupino-beguncev-iz-solidarnostne-sheme/418043,prebežniki,"
					23. marec 2017 ob 15:50
					Ljubljana - MMC RTV SLO, STA","
Sa. J.
",Slovenija sprejela četrto skupino beguncev iz solidarnostne sheme,"V Slovenijo je v okviru sheme za solidarnostno prerazporeditev beguncev v EU-ju iz Grčije prispela četrta skupina ljudi, ki potrebujejo mednarodno zaščito.
Gre za 24 državljanov Sirije in šest ljudi palestinskega rodu, ki so brez državljanstva. V Slovenijo so prispeli z letalom iz Aten, in sicer v dveh skupinah, 19 ljudi je prispelo 15. marca, 11 pa v sredo.
Prva skupina je prošnje za mednarodno zaščito že vložila, druga jih bo danes. Do končne odločitve bodo nastanjeni v izpostavi azilnega doma v Logatcu.
V Slovenijo je bilo do zdaj premeščenih 165 ljudi. Iz Italije je prispelo 34 državljanov Eritreje, iz Grčije pa 108 državljanov Sirije, 17 državljanov Iraka in šest ljudi brez državljanstva.
"
http://www.rtvslo.si/begunska-kriza/v-sredozemskem-morju-resili-vec-kot-3-000-prebeznikov/417749,prebežniki,"
					20. marec 2017 ob 10:49
					Rim - MMC RTV SLO, STA","
T. J.
",V Sredozemskem morju rešili več kot 3.000 prebežnikov,"Italijanska obalna straža je pred obalo Libije v reševalnih akcijah rešila več kot 3.000 prebežnikov, ki so skušali čez Sredozemsko morje doseči Evropo.
Po poročanju nemške tiskovne agencije DPA je italijanska obalna straža v 25 reševalnih akcijah rešila 3.315 ljudi, samo ladja Aquarius humanitarne skupine SOS Mediterranee je rešila 1.000 prebežnikov z devetih lesenih in gumijastih čolnov. Med njimi je bilo tudi 200 otrok.
""Po nekaj mirnejših dneh prebežniki zdaj zaradi ugodnih vremenskih razmer prihajajo v večjih skupinah,"" je povedal predstavnik italijanske obalne straže. Po podatkih italijanske vlade so do petka iz morja rešili 16.206 ljudi. Lani so jih v enakem obdobju 11.911. Letos je do zdaj umrlo okoli 520 ljudi.
Iskanje rešitev za sredozemsko potV Rimu se bodo v ponedeljek sešli evropski notranji ministri in predstavniki severnoafriških držav. V središču pozornosti bo iskanje rešitev za omejevanje prebežniškega toka na tako imenovani sredozemski poti. Italija se zavzema za vzpostavitev kontakte skupine kot stalne oblike sodelovanja med članicami Evropske unije, ki jih begunska problematika zadeva najbolj, in severnoafriškimi državami.
Pred kratkim so iz Mednarodne organizacije za migracije (IOM) sporočili, da se je, medtem ko se je prebežniška pot iz Turčije proti Grčiji tako rekoč ustavila, iz Libije proti Italiji povečala za 50 odstotkov. Letos je v Evropo čez morje prišlo že več kot 14.000 prebežnikov, od teh dve tretjini v Italijo. Lani v enakem obdobju več kot 105.000, od tega kar 97.000 v Grčijo. 
"
http://www.rtvslo.si/zabava/iz-sveta-znanih/tim-allen-hollywood-primerja-z-nemcijo-v-30-letih-prejsnjega-stoletja/417739,prebežniki,"
					20. marec 2017 ob 09:08
					Los Angeles - MMC RTV SLO","
K. K.
",Tim Allen Hollywood primerja z Nemčijo v 30. letih prejšnjega stoletja,"Tim Allen, igralec, ki se je prikupil televizijskim gledalcem z glavno vlogo v nekdaj popularni seriji Sam svoj mojster, pravi, da Hollywood ni najprijaznejše okolje za konservativce.
""Zelo moraš biti previden tu,"" je dejal Allen v pogovorni oddaji Jimmy Kimmel Live. ""Pretepejo te, če ne verjameš v to, kar verjame večina. Občutek je, kot da smo v Nemčiji sredi 30. let prejšnjega stoletja,"" je bil iskren igralec.
63-letnik je sicer glavni igralec v humoristični seriji Last Man Standing, kjer igra konservativca. A vloga mu ni preveč tuja, saj si s svojim likom deli politična prepričanja.
Tako je brez oklevanja priznal voditelju, da se je udeležil inavguracije. ""Povabili so me in skupaj z veterani sem bil deležen posebne obravnave. Šli smo na ples veteranov, kjer sem se družil z demokrati in republikanci,"" je povedal Allen.
Igralec priznava, da je njegova serija zrcalo ameriške družbe, ki je spremljala prehod Donalda Trumpa iz zvezde resničnostnih šovov v Belo hišo. Allen je sicer znan po tem, da podobno kot njegov stanovski kolega James Woods odkrito deli svoje mnenje o liberalcih. Navsezadnje je veljal za glasnega kritika nekdanjega ameriškega predsednika Baracka Obame, ki ga je celo označil za komunista.
O Trumpu pa pravi: ""Pozabite na neumno s***, ki ga govori o prebežnikih. Mogoče bo lahko celo uredil zadeve, ki jih je treba popraviti.""
"
http://www.rtvslo.si/begunska-kriza/leto-dni-po-zaprtju-balkanske-poti-na-prehod-caka-70-000-prebeznikov/417672,prebežniki,"
					19. marec 2017 ob 07:25
					Atene/Bukarešta/Beograd/Budimpešta - MMC RTV SLO","
Boštjan Anžin, Radio Slovenija
",Leto dni po zaprtju balkanske poti: na prehod čaka 70.000 prebežnikov,"Pred letom dni se je, vsaj uradno, zaprla balkanska begunska pot, prek katere je več kot milijon migrantov doseglo zahodno Evropo. Danes na poti od Turčije prek Bolgarije ali Grčije proti severu stoji več kot 500 kilometrov ograj, ki naj bi preprečile ponoven begunski val. 
Po državah na tej poti že zdaj čaka skupaj okoli 70.000 prebežnikov, ki iščejo nove poti, npr. prek Bosne in Hercegovine, ob vse večjih nesoglasjih s Turčijo pa se povečuje strah, kaj v primeru, če bi dogovor z Unijo propadel.
Dogovor Turčije in Evropske unije ter ostali ukrepi so število prebežnikov drastično zmanjšali. V prvih dveh mesecih tega leta je iz Turčije na grške otoke prišlo nekaj več kot 2.000 prebežnikov, lani v enakem obdobju skoraj 125.000. Ob tem je Grčija, kjer čaka okoli 60.000 ljudi, že zdaj povsem preobremenjena. Razmere so slabe, postopki za azil se vlečejo, preselitev prebežnikov znotraj unije ostaja predvsem na papirju. Mnogi tako poskušajo naprej s pomočjo tihotapcev.
 Bolgarija postavila 200 km ograje, Madžarska gradi že drugoOb ograjah, ki na mejah rastejo tudi iz strahu, da bi Turčija svoje meje proti Balkanu odprla za 2 in pol milijona ljudi, ki so se zatekli tja, je poostren nadzor začela evropska mejna straža, na meji med Makedonijo in Grčijo so še vedno policisti iz evropskih držav. Bolgarija je na meji s Turčijo zgradila že kot 200 kilometrov ograje, Madžarska na meji s Srbijo postavlja že drugo, pametno, opremljeno z najnovejšo tehnologijo. Madžari, ki so ves čas deležni kritik človekoljubnih organizacij, nameravajo vse prosilce za azil do konca postopka preseliti v začasne kontejnerske centre na južni meji, okoli 100 prebežnikov pa tam že zdaj gladovno stavka, ker ne želijo biti v zaprtih centrih.
V Srbiji se je nabralo že več kot 7.800 prebežnikov, več kot 1.000 jih je – mnogi po lastni izbiri – še vedno po parkih in zapuščenih stavbah Beograda ter srbskih mest ob meji z Madžarsko. Ilegalno poskušajo na drugo stran, a jih Madžari praviloma ujamejo in vrnejo.
Za azil zaprosili avgusta lani, mejo lahko prečkajo šele zdajUradno tam lahko mejo prečka 10 prosilcev za azil na dan, trenutno so na vrsti tisti, ki so za prehod zaprosili avgusta lani. Še počasneje gre pri samskih moških, po nekaterih ocenah bi tisti, ki bi za prehod zaprosili danes, čakali do pet let. Tudi v Bolgariji je okoli 3.500 prebežnikov, več 100 pa jih je izginilo, najbrž ilegalno proti zahodu.
"
http://www.rtvslo.si/begunska-kriza/prebezniki-opozarjajo-da-jim-vkljucevanje-otezujeta-izolacija-in-nemobilnost/417226,prebežniki,"
					13. marec 2017 ob 17:46
					Ljubljana - MMC RTV SLO, STA","
A. Č.
","Prebežniki opozarjajo, da jim vključevanje otežujeta izolacija in nemobilnost","Aktivisti in prebežniki so na predavanju Migrant/ka kot politični subjekt v globalni dobi izginotja politike predstavili razloge za težavno integracijo beguncev. Opozarjajo na izolacijo in slabo mobilnost.
""Migrante moramo nehati predstavljati kot ljudi z grozno življenjsko izkušnjo, treba se je ukvarjati s tem, da so tukaj in so del naše družbe,"" je na predavanju, ki sta ga na ljubljanski fakulteti za družbene vede organizirala Mirovni inštitut in katedra za medijske in komunikacijske študije, povedal aktivist iz tovarne Rog Arne Zupančič. Izpostavil je, da poudarjanje pomena varnosti pri politikih vpliva na vsakdan, s katerim se ubadajo prebežniki. S takšnim odnosom država po njegovem mnenju ustvarja institucionalizirano ločevanje ljudi in vtis, da so begunci radikalno drugačni od nas.
Begunec iz Afganistana Šaraf Hašami, ki trenutno živi v tovarni Rog, je v Sloveniji za azil zaprosil že pred šestimi leti, a do zdaj od ministrstva za notranje zadeve ni dobil nikakršnega odgovora. ""Ko sem prišel, me niso obravnavali kot človeka, ampak kot žival,"" je dejal Hašami. Izpostavil je, da begunci večinoma ne dobijo dobre hrane in nimajo urejene ustrezne zdravstvene oskrbe, saj je za zdravstvene storitve treba plačati, česar pa si z 18 evri žepnine, ki jo dobijo vsak mesec, ne morejo privoščiti.
Rade bi delale, a je prva prepreka že jezik Njihovo integracijo pa otežuje predvsem njihova nemobilnost, je povedala aktivistka delovne skupine za vključevanje prebežnic v skupnost Teja Reba. Poudarila je, da je npr. azilni dom na Viču, v katerem so nastanjene ženske, precej daleč od avtobusne postaje, pa tudi vozovnica za javni prevoz zaradi nizke mesečne žepnine večini ni dostopna, torej so izolirani od družbe, v katero naj bi se vključili.
Veliko prebežnic ima tudi resne ginekološke težave in težave z zobmi, je povedala Rebova in pojasnila, da je večina žensk ob prihodu v Slovenijo v delovni skupini zavzeto sodelovala, po letu dni v negotovem položaju pa jih je veliko obupalo in le še čakajo na odgovor z ministrstva. Rebova je povedala še, da so prebežnice izrazile željo po delu, a je za zdaj velika težava že (ne)znanje angleškega in slovenskega jezika.
""Na begunce ne bi smeli gledati kot na uboge, morali bi jim dati priložnost, da se izkažejo,"" je povedal Maročan Hakim Asnabla, ki ima status begunca. Raziskovalka z Mirovnega inštituta Lana Zdravković pa je poudarila, da so delovanja in boji na mikroravni izjemnega pomena zato, ker ljudem omogočijo, da se prepoznajo kot politični subjekti in državljani.
"
http://www.rtvslo.si/svet/zdravniki-brez-meja-madzarski-organi-vse-nasilnejsi-do-prebeznikov/416940,prebežniki,"
					9. marec 2017 ob 20:03
					Ljubljana - MMC RTV SLO, STA","
B. V.
",Zdravniki brez meja: Madžarski organi vse nasilnejši do prebežnikov,"Madžarski obmejni organi so vse nasilnejši do prosilcev za azil, opozarjajo v nemški podružnici mednarodne organizacije Zdravniki brez meja. Madžarska nasilje nad prebežniki zanika.
Zlorabe se dogajajo redno, ko madžarske oblasti prebežnike prestrežejo na meji s Srbijo in jih vrnejo v madžarsko južno sosedo, so opozorili v človekoljubni organizaciji.
Kot je sporočila skupina Zdravnikov brez meja, ki deluje v Srbiji, oskrbujejo vedno več ljudi s poškodbami zaradi nasilja. Od januarja lani do februarja letos so tako zaznali 106 tovrstnih primerov. V 54 primerih je šlo za poškodbe zaradi udarcev, v 24 za ugrize psov, in v 15 primerih za posledice zaradi uporabe solzivca ali razpršila za samoobrambo, poroča nemška tiskovna agencija DPA.
""Gre za neke vrste ritualno nasilje na zunanji meji EU-ja, ki naj bi ljudi odvrnila, da bi ponovno poskušali pribežati v EU,"" je po obisku v Beogradu izjavil vodja belgijskih Zdravnikov brez meja Christopher Stokes. Voditelji EU-ja, ki so se danes zbrali na vrhu v Bruslju, ne bi smeli več prezreti tovrstnega nasilja, je dejal Stokes. Madžarska sicer vztrajno zavrača očitke, da bi s prebežniki ravnala nasilno.
"
http://www.rtvslo.si/evropska-unija/vodje-evropske-diplomacije-in-obrambe-morda-o-novi-poveljniski-strukturi/416534,prebežniki,"
					5. marec 2017 ob 13:51
					Bruselj - MMC RTV SLO, STA","
A. Č.
",Vodje evropske diplomacije in obrambe morda o novi poveljniški strukturi,"Zunanji in obrambni ministri EU-ja bodo v ponedeljek pregledali napredek pri izvajanju načrtov za krepitev evropske varnostne in obrambne politike. Mogoče je tudi, da bodo odločali o vzpostavitvi nove vojaške poveljniške strukture za misije z neizvršnim mandatom.
Slovenijo bosta na sestanku zastopala zunanji minister Karl Erjavec in državni sekretar na obrambnem ministrstvu Miloš Bizjak. Del evropske globalne strategije na področju varnosti in obrambe je vzpostavitev vojaške zmogljivosti za načrtovanje in izvajanje, gre za novo strukturo v okviru vojaškega štaba EU-ja, ki naj bi prevzela poveljstvo nad neizvršnimi vojaškimi misijami. Trenutno obstajajo tri takšne misije: v Somaliji, Srednjeafriški republiki in Maliju.
Nova struktura, ki naj bi začela delovati spomladi, je potrebna, ker trenutno ni ustreznega vmesnega člena med poveljstvi teh misij na terenu in politično ravnijo v Bruslju.
Del teh načrtov je tudi preučitev možnosti vzpostavitve stalnega strukturiranega sodelovanja na vojaškem področju na prostovoljni osnovi, vendar je projekt še v povojih. Članice se morajo namreč najprej sploh še odločiti, kaj naj bi ta stalna struktura sploh bila in kaj naj bi bila njena dodana vrednost.
Migracije, terorizem in Zahodni Balkan Zunanji ministri pa bodo na ločenem zasedanju z egiptovskim kolegom Samehom Šukrijem razpravljali o sodelovanju v boju proti terorizmu in pri spoprijemanju z migracijami ter o vlogi Egipta v regiji, zlasti v povezavi z Libijo, Sirijo in Bližnjim vzhodom.
Bližnji vzhod bo že tretjič v treh mesecih na dnevnem redu. Po pričakovanjih bo v ospredju politika nove ameriške administracije, ki postavlja pod vprašaj rešitev dveh držav, in napoveduje selitev veleposlaništva iz Tel Aviva v Jeruzalem ter priprave na morebiten sestanek EU-ja in Izraela.
Ministri bodo poleg tega pregledali napredek, zlasti pri sodelovanju z Libijo pri preprečevanju nezakonitih migracij in pri izvajanju partnerskih dogovorov z Etiopijo, Malijem, Nigrom, Nigerijo in Senegalom.
Na dnevnem redu je tudi Zahodni Balkan, natančneje gospodarske razmere in politična trenja v teh državah. Visoka zunanjepolitična predstavnica Unije Federica Mogherini pa bo poročala o nedavnem obisku v regiji. 
"
http://www.rtvslo.si/svet/velike-spremembe-v-finski-nacionalisticni-stranki-finns/416528,prebežniki,"
					5. marec 2017 ob 12:19
					Helsinki - MMC RTV SLO, Reuters","
J. R.
",Velike spremembe v finski nacionalistični stranki Finns,"Finski zunanji minister Timo Soini je napovedal svoj odstop z mesta voditelja nacionalistične in evroskeptične stranke Finns, kar bi lahko zamajalo finsko tristrankarsko vlado.
Soini je v svojem blogu zapisal, da na junijskem kongresu ne bo kandidiral za predsednika stranke. Če Finns ostane v parlamentu, si želi ostati na mestu zunanjega ministra, je dodal.
54-letni politik je nacionalistično stranko soustanovil in vodil 20 let ter jo z evroskeptičnim in nacionalističnim odnosom s političnega obrobja potegnil v ospredje med finančno krizo, leta 2015 pa se je stranka Finns prvič uvrstila v parlament. Vendar druga največja stranka zaradi kompromisov z varčevalno usmerjeno vlado v zadnjem času izgublja podporo, po javnomnenjskih raziskavah se z devetimi odstotki podpore uvršča na peto mesto.
Mogoči naslednik ostro proti EU-ju in prebežnikomNajverjetnejši Soinijev naslednik je evroposlanec Jussi Halla-aho, ki je znan po svojem ostrem odnosu do priseljevanja in Evropske unije. ""Osebno menim, da članstvo v EU-ju ni v finskem strateškem nacionalnem interesu,"" je dejal v intervjuju za finski časopis Iltalehti in napovedal, da bo junija najverjetneje kandidiral za vodenje stranke.
Hallo-aho je znan po svojih spornih predlogih, kot je recimo sankcioniranje organizacij za reševanje prebežnikov v Sredozemlju, saj naj bi ti opogumljali prebežniki na poti iz Afrike v Evropo.
Posledice za parlament""Soinijev odstop lahko ima dramatične posledice. Ne verjamem, da Finns lahko ostane v parlamentu, če bo izvoljen Hallo-aho. To bi lahko peljalo v vladno krizo,"" je dejal profesor političnih ved Kimmo Gronlund.
Desnosredinska vlada premierja Juhe Sipile se spoprijema z demonstracijami in stavkami zaradi ostrega varčevalnega programa reform za nov zagon ekonomije po desetletju stagniranja.
"
http://www.rtvslo.si/kolumne/pet-scenarijev/416453,prebežniki,"
					4. marec 2017 ob 06:38
					MMC RTV SLO","
Matjaž Trošt, RTV Slovenija
",Pet scenarijev,"Pred nami je očitno obdobje razmisleka o tem, v kakšni Evropi želimo živeti. Pet mogočih scenarijev, ki jih je med tednom predstavil prvi mož Evropske komisije Juncker, je izhodišče, ne cilj. Juncker z njimi očitno dokazuje, da je v krizi predvsem zaupanje med evropsko politično elito in javnostmi v posamičnih državah.
Predsednik Evropske komisije je izbral relativno udobno pot, ki pa je obenem tudi najtežja. Zanj je bistveno lažja, kot da bi naštel tisto, kar sam misli, da bi se moralo zgoditi, in nemara pogorel na vsej črti. Vsemu pompu navkljub, Juncker še zdaleč ni ključni mož kreiranja evropskih politik. Če bi bil, potem bi bila morda evropska migracijska kriza obravnavana drugače in težave, ki ostajajo, rešene s katerim izmed mehanizmov, ki jih je njegova komisija predlagala. Prav tako bi se države verjetno drugače lotevale grške finančno-dolžniške krize, v kateri je takrat še relativno navdihnjeni Aleksis Cipras našel pravega sogovornika za svoje neuslišane poglede le v Berlaymontu, kot se imenuje palača, v kateri novce služijo komisarji.
Ne smemo pozabiti, da je bil Jean-Claude Juncker vrsto let del nacionalne politike, tak vladni pogled ga ""krasi"" tudi na položaju prvega komisarja. Res je, da je Juncker komisijo prevzel v obdobju kriz, ki so si podajale vrata, vodi jo v obdobju, ko se britanska vlada pripravlja na sprožitev postopka izstopa iz EU-ja, v obdobju, ko pristope nacionalnih vlad usmerjajo strah pred prebežniki, terorizmom, populisti, pred ameriškim protekcionizmom. Juncker je v tem pogledu storil le tisto, kar je lahko. Dal je svoj del predlogov in tako pokazal, da je prav od usmerjanja strahu, torej od nacionalnih politik, odvisno, kako bo potekala saga o prihodnosti najuspešnejšega mirovnega projekta v zgodovini.
Lastništvo Unije in odgovornost za njeno prihodnost je Juncker preložil na vlade, na vas, volivce ter dal vedeti, da evropska birokracija ne more biti izgovor za vsiljevanje, za diktat. Zanj je udobna, ker je svoje delo tako rekoč že opravil, bistveno težje bo usklajevanje med članicami, ki se bodo morale po nizozemskih, francoskih in nemških volitvah pogovoriti o tem, ali je vse skupaj sploh še smiselno. Seveda bo največ odvisno od vzpona populistov, za zdaj tistim drugim, se pravi zmernejšim kandidatom ali kandidatkam kaže bolje. A z anketami je križ. Nekaj mesecev nazaj je Francois Fillon velja za prihodnjega predsednika, zdaj štejejo ure pred njegovim umikom iz volilne kampanje.
Tisti, ki so od Junckerja želeli slišati, kakšna naj bo prihodnja Evropska unija, so bili razočarani, ker ponujenega niso vzeli kot izziv, temveč so pričakovali rešitev, vizijo. Nad temi, torej razočaranimi, bi morda zaradi pomanjkanja lastnih ambicij ali idej lahko bili razočarani. Najboljše, najbolj evropske ideje, so plod razprav in kompromisnega upoštevanja interesov vseh. Juncker je storil prav, da ni storil nič. Označil se je za nekakšen kanal komuniciranja, nekakšno sidrišče, in izzval tiste, ki veliko govorijo in manj storijo, naj še kaj konkretnega, uresničljivega povedo. Razkoraki med obljubami in dejanji so v EU-ju skoraj pregovorni. Tudi v prihodnje bodo. Prvi Junckerjev scenarij je namreč, da vse ostane, kot je, ter da države storijo obljubljeno, torej nadaljujejo začrtane ukrepe in reforme. Za najverjetnejšega sicer velja nekakšen gemischt, torej iz vsakega izmed petih scenarijev nekaj.
Junckerjeva pot želi sprožiti tudi iskanje kompromisa med marsikje odtujenima politično elito in državljani. Brez njih EU-ja ne bo. Brez njih na strani proevropskih sil bo morda v Elizejski palači Marine Le Pen, v Torentju v kompleksu Binnenhof v Haagu Geert Wilders ter drugod njuni sledilci, hologrami. V škodo siceršnjega EU-ja, nemara tudi Nata, varnosti, blaginje?
Evropska unija je izjemna tvorba kljub svoji nepopolnosti in pomanjkljivosti. Ali pa predvsem zaradi teh. Za več članic, predvsem manjših, izvozno usmerjenih, kakršna je Slovenija, je skorajda nuja. Juncker državam in njenim državljanom namenja težko pot, ki pa obenem ob morebitnem uspehu ponuja največ občutij zadovoljstva. Pot kompromisov in razprave ter iskanja enakopravnih rešitev. Težje skorajda ne gre. Zdajšnja Evropska unija sama je dokaz.
"
http://www.rtvslo.si/crna-kronika/v-gruskovju-so-se-prebezniki-skrivali-v-tovornjaku-v-sezani-na-tovornem-vlaku/416399,prebežniki,"
					3. marec 2017 ob 12:21,zadnji poseg: 3. marec 2017 ob 18:37
					Maribor, Sežana - MMC RTV SLO, STA","
Sa. J.
","V Gruškovju so se prebežniki skrivali v tovornjaku, v Sežani na tovornem vlaku","Na mednarodnem mejnem prehodu Gruškovje so policisti v četrtek v prikolici turškega tovornjaka med naloženimi paketi našli tri prebežnike iz Afganistana in Pakistana, na tovornem vlaku v Sežani pa so se skrivali prebežniki iz Sirije in Iraka.
Priklopno tovorno vozilo turških registrskih oznak, ki so ga ustavili ob vstopu iz Hrvaške v Slovenijo v četrtek nekaj pred 3. uro zjutraj, je vozil 37-letni državljan Turčije. Policisti so pri pregledu priklopnega tovornega vozila z detektorjem srčnega utripa ugotovili, da so v prikolici po vsej verjetnosti ljudje, zato so opravili temeljit pregled tovornega prostora. Kot so sporočili z mariborske policijske postaje, so med naloženimi pošiljkami našli skrite tri mladoletnike, dva državljana Afganistana in enega državljana Pakistana.
Policisti so jim zavrnili vstop in jih vrnili hrvaškim varnostnim organom. Na pristojno tožilstvo bodo podali tudi kazensko ovadbo.
Med prebežniki v Sežani trije otroci in mladoletnikKoprski policisti pa so v petek dopoldne na tovornem vlaku na železniški postaji v Sežani sprva našli 12 prebežnikov, še nekaj pa se jih je ob prihodu policistov razbežalo po okolici. Po temeljitejšem pregledu vlaka so našli skupno 32 prebežnikov.
Po prvih podatkih gre za državljane Sirije in Iraka, med njimi so trije otroci, mladoletnik in ženska. Kot so dodali na PU-ju Koper, so morali sedmim prebežnikom zaradi dehidracije nuditi zdravniško pomoč. Enega prebežnika pa so morali prepeljati na nadaljnje zdravljenje v izolsko bolnišnico.
"
http://www.rtvslo.si/svet/unicefovo-porocilo-tri-cetrt-otrok-migrantov-je-zrtev-nasilja/416122,prebežniki,"
					28. februar 2017 ob 13:49
					Ženeva - MMC RTV SLO, STA","
J. R.
",Unicefovo poročilo: Tri četrt otrok migrantov je žrtev nasilja,"Osrednji del Sredozemskega morja med severno Afriko in Evropo je ena najnevarnejših migracijskih poti za otroke in ženske na svetu, opozarjajo pri Unicefu. 
Poročilo z naslovom Smrtonosna pot za otroke: Osrednja sredozemska migracijska pot ugotavlja, da je lani med poskusom prečkanja Sredozemskega morja na poti iz Libije v Italijo umrlo 4.579 migrantov in beguncev. To je skoraj vsak 40. človek, ki je skušal priti do Evrope. Med smrtnimi žrtvami je bilo najmanj 700 otrok, v poročilu ocenjuje Unicef.
Na tej poti se otroci in ženske iz notranjosti Afrike in Bližnjega vzhoda prek Sahare prebijajo do Libije. Vsakodnevno tisoči potujejo po tej poti v upanju, da bodo dosegli Evropo in s tem varnost. Bežijo pred vojnami, nasiljem in revščino, na poti pa jih čakajo nasilje, zlorabe, izkoriščanje in pripori, mnoge tudi smrt.
Najnevarnejša dela poti prebežnikov sta prav 1000 kilometrov od južne meje libijske puščave do Sredozemskega morja ter 500-kilometrska pot prek morja do Sicilije.
To ni samo tvegana pot prebežnikov, temveč tudi ""milijardna poslovna pot, ki jo nadzirajo kriminalne združbe"", med katere spadajo tudi trgovci z ljudmi, opozarjajo v organizaciji. Ker varne in zakonite alternative ni, prebežniki največkrat nimajo druge možnosti, kot da se podajo v tveganje.
Kriminalna LibijaV Libiji so varnostne razmere negotove, življenje težko, nasilje pa del vsakdana. Državo pretresajo konflikti zaradi spopadov med oboroženimi milicami in vladnimi silami. Različne regije so pod nadzorom različnih milic, ki postavljajo svoje zahteve, nadzirajo mejne prehode in zadržujejo prebežnike, da bi jih izkoriščali.
Lani je več kot 181 tisoč prebežnikov - med njimi več kot 25.800 otrok brez spremstva - svojo usodo položilo v roke tihotapcev, da bi prišli do Italije. Lani je bilo med prebežniki brez spremstva, ki so prispeli v Italijo, kar 92 odstotkov otrok, ki so na tej nevarni poti lahek plen.
Strašljive ugotovitve pogovorov s prebežnikiUnicef je v poročilu objavil tudi ugotovitve pogovorov s 122 prebežniki, med katerimi je bilo 82 žensk ter 40 otrok iz 11 držav, starih med 10 in 17 let.
Mnogi so povedali, da so tihotapci po prvem plačilu za pot zahtevali še eno plačilo. S tem se je povečala nevarnost, da bodo žrtve zlorab, ugrabitev ali trgovine z ljudmi. Nekateri so celo poročali o več spolnih zlorabah na več krajih. Večina otrok in žensk je povedala, da bodo morali dalj časa delati v Libiji, da bodo lahko plačali pot do Evrope ali nazaj do doma.
Ženske in otroci so poročali o slabih razmerah v prepolnih centrih za pridržanje v Libiji, o pomanjkanju hrane in ustrezne namestitve. Uradno je med 260.000 begunci v Libiji 30.803 žensk in 23.102 otrok, od tega tretjina brez spremstva, a so resnične številke po oceni Mednarodne organizacije za migracije verjetno trikrat večje.
Katastrofalne razmere v sprejemnih centrihUradnih sprejemnih centrov v državi je 34, od tega 24 vladnih. V njih naj bi bilo med 4.000 in 7.000 ljudi. Oborožene milice vodijo neuradne centre za pridržanje, ki pa niso nič drugega kot prisilni delovni tabori ali skladišča, popolnoma neustrezni za začasno bivanje.
Otroci brez spremstva so tudi v državnih centrih za pridržanje v celicah skupaj z odraslimi, kar še poveča možnost zlorab. V teh centrih je praviloma 20 prebežnikov stlačenih v eno celico, ki niso večje od dveh kvadratnih metrov, v njih pa živijo dlje časa.
Posebna koordinatorka Združenih narodov (ZN) za migrantsko in begunsko krizo v Evropi Afshan Khan je ob tem opozorila, da je ""po vsem svetu na begu 50 milijonov otrok, ki poskušajo zbežati pred vojnami, nasiljem, revščino in posledicami podnebnih sprememb"". Opozoril je, da ne bi smeli biti prisiljeni svojih življenj prepustiti tihotapcem in biti ranljivi za trgovce z ljudmi.
Mogoči ukrepi""Na svetovni ravni moramo raziskati vzroke migracij, hkrati pa tudi uvesti strožje ukrepe za zaščito otrok migrantov z vzpostavitvijo sistema varnega prehoda za vse begunce in otroke migrante. Če bi šlo za naše otroke, ki bi bili sami in prestrašeni, bi ukrepali,"" je opomnila Khanova.
Unicef v poročilu poziva k zaščiti otrok pred nasiljem in izkoriščanjem ter končanju njihovega pridržanja. Omogočiti jim je treba dostop do izobraževanja in zdravstvene oskrbe ter sprejeti ukrepe proti ksenofobiji v tranzitnih in ciljnih državah.
V Evropski uniji trenutno poteka razprava, kako bi dodatno zajezili prihod prebežnikov prek Sredozemlja. Vse več podpore ima zamisel o vzpostavitvi sprejemnih centrov v državah severne Afrike, tudi v Libiji, tako da se prebežniki ne bi odpravili na pot proti Evropi. Do zamisli je kritičen nemški zunanji minister Sigmar Gabriel, ki opozarja na razmere v tamkajšnjih sprejemnih centrih, podobne koncentracijskih taboriščem.
"
http://www.rtvslo.si/svet/lani-v-nemciji-vec-kot-3-500-napadov-na-prebeznike-in-azilne-centre/415991,prebežniki,"
					26. februar 2017 ob 18:01
					Berlin - MMC RTV SLO, STA","
K. T.
",Lani v Nemčiji več kot 3.500 napadov na prebežnike in azilne centre,"V Nemčiji se je lani zgodilo v povprečju skoraj deset napadov na dan na prebežnike in azilne centre. Skupno je bilo poškodovanih 560 ljudi, med njimi 43 otrok, kažejo podatki nemškega notranjega ministrstva.
""Ljudje, ki zapustijo domovino in iščejo zaščito v Nemčiji, imajo pravico pričakovati varno zatočišče,"" je še zapisalo ministrstvo, ki je številke posredovalo v odgovoru na poslansko vprašanje, in ostro obsodilo nasilje.
Med skupno 3.533 napadi jih je bilo 2.545 na posameznike, ko so bili ti zunaj azilnih centrov, v 988 primerih pa je šlo za napade na azilne centre in druge njihove nastanitve. To je manj kot leta 2015, ko se je zgodilo več kot 1.000 napadov, a še vedno občutno več kot leta 2014, ko so jih zaznali le 199. Po podatkih notranjega ministra je bilo izvedenih tudi 217 napadov na organizacije, ki se ukvarjajo s prebežniki, in prostovoljce, poroča BBC. 
Število napadov na prebežnike se je močno povečalo po letu 2015, ko je v državo prišlo koli 890.000 prosilcev za azil, lani pa jih je prišlo več kot trikrat manj, okoli 280.000. Politika odprtih vrat, ki jo je ob izbruhu prebežniške krize vodila nemška kanclerka Angela Merkel, je razdelila nemško javnost, kanclerka pa je ob prihajajočih volitvah, ki bodo septembra, napovedala zaostritev priseljenske politike. 
Med najbolj odmevnimi napadi na priseljence so napad decembra 2015 v Wassersteinu na Bavarskem, ko je bilo v požaru v dveh hostlih ranjenih 12 ljudi, januarja lani pa je napadalec vrgel granato v hostel s 170 ljudmi v Villingen-Schwenningenu, k sreči pa granata ni eksplodirala, poroča BBC.
"
http://www.rtvslo.si/svet/madzarska-bo-ob-meji-s-srbijo-vzdolz-ograje-postavila-se-eno-ograjo/415792,prebežniki,"
					23. februar 2017 ob 19:39
					Budimpešta - MMC RTV SLO, STA","
B. V.
",Madžarska bo ob meji s Srbijo vzdolž ograje postavila še eno ograjo,"Madžarska vlada bo ob 175 kilometrov dolgi meji s Srbijo vzdolž že zgrajene ograje postavila še eno zaščitno ograjo, je sporočil vodja kabineta madžarskega premierja Janos Lazar.
Kot je po poročanju madžarske tiskovne agencije MTI dejal Lazar, bi lahko letos na Madžarsko prispelo ""pomembno število"" nezakonitih migrantov.
Srbska javna radiotelevizija RTS je poročala, da bo za postavitev nove ograje madžarska vlada namenila 123,5 milijona evrov. S tem bodo okrepili varovanje meje, kar je po besedah Lazarja nujno potrebno za zaščito državljanov.
Prebežniki bodo nameščeni ob mejiV skladu z novimi spremembami zakona bodo na meji za prosilce za azil pripravili točke, kjer bodo čakali na odgovor po končani obravnavi prošnje za azil. Lazar je povedal, da vlada ob meji načrtuje postavitev dodatnih namestitvenih zmogljivosti za 400 ljudi. Ko bodo postavljene, bodo tam namestili prosilce za azil, ki jih je sedaj okoli 600 in so trenutno nameščeni v odprtih ali zaprtih taboriščih po državi, poroča MTI.
Srbska tiskovna agencija Tanjug medtem spominja, da je Madžarska za obstoječo ograjo na meji s Srbijo lani že postavila okoli deset kilometrov nove poskusne ograje, ki je opremljena z razsvetljavo, termovizijskimi kamerami in senzorji gibanja, pred njo pa so izkopani kanali. Pričakovati je, da bo zdaj tovrstno ojačano in višjo ograjo postavila za sedanjo.
Prometnice ob ograji so sicer asfaltirane, pri Kelebiji pa so letos zgradili prvega od štirih oporišč madžarske vojske za omogočanje hitrejšega posredovanja vojaških patrulj pri preprečevanju nezakonitega prečkanja meje.
"
http://www.rtvslo.si/svet/to-kako-se-bo-nase-mesto-razvijalo-bo-vplivalo-na-to-kaksni-bomo-mi-kot-ljudje/415612,prebežniki,"
					22. februar 2017 ob 06:48
					Beograd - MMC RTV SLO","
Boris Vasev
","""To, kako se bo naše mesto razvijalo, bo vplivalo na to, kakšni bomo mi kot ljudje""","Vprašanje nočnega rušenja objektov v središču Beograda aprila lani je postalo ključno vprašanje, kakšno Srbijo si ljudje želijo, je za MMC dejal eden vidnejših aktivistov iniciative Ne utapljajmo Beograda, Dobrica Veselinović. 
24. aprila 2016 so bagri v Hercegovački ulici v beograjskem predelu Savamala v središču mesta ob Savi ponoči porušili nekaj objektov, mimoidoče pa so zadrževali zamaskirani moški. Policija se na klice ljudi, ki so videli, kaj se dogaja, ni odzvala, tudi deset mesecev po incidentu pa ni jasno, kdo je rušenje naročil, zaradi napada na ljudi pa tudi nihče ni odgovarjal.
Razlog za rušenje je bilo čiščenje zemljišča, namenjenega za projekt Beograd na vodi, luksuzni, megalomanski projekt, ki naj bi med drugim obsegal hotele, stanovanja, nakupovalna središča, pri čemer je glavni vlagatelj podjetje Eagle Hills iz Združenih arabskih emiratov. Še pred nočnim incidentom, ki je razkril nedelovanje pravne države, je obstajal širok strokovni konsenz urbanistov, arhitektov in pravnikov, ki projektu nasprotujejo. Rušenje v Savamali, ki ga je izvedla neznana skupina, pa je spodbudilo proteste v organizaciji civilne iniciative Ne utapljajmo Beograda (Ne davimo Beograd oziroma Ne damo Beograd), ki nasprotuje projektu Beograd na vodi. Iniciativa, ki je organizirala že osem protestov, zadnji je bil prejšnjo sredo, zahteva odgovornost oblasti za način izvedbe projekta, ki mu očita netransparentnost, nedemokratičnost in nezakonitost.
O iniciativi – katere simbol je postala rumena račka, ki naj bi predstavljala prevaro – njenih zahtevah in organizacijski strukturi smo govorili z enim od njenih vidnejših pripadnikov Dobrico Veselinovićem. Kot je dejal, je primer Savamala simboličen, saj ponazarja vse, kar je narobe v srbski družbi, predvsem pa razgalja povezanost politične in ekonomske elite, zaradi katere se odločitve o razvoju glavnega mesta sprejemajo, kot meni Veselinović, brez upoštevanja njegovih prebivalcev. ""To, kako se bo naše mesto razvijalo, bo vplivalo na to, kakšni bomo mi kot ljudje,"" meni sogovornik, ki opozarja tudi na paradoks gradnje luksuznega projekta na območju, na katerem zdaj v zapuščenem skladišču v nemogočih razmerah živi več kot 1.000 prebežnikov, ki so zaradi zaprtja t. i. balkanske begunske poti ostali ujeti v Beogradu.
Še malo pa bo minilo leto dni od zloglasnega rušenja v beograjskem predelu Savamala. Kako napreduje preiskava oziroma ali preiskava sploh poteka in zakaj po toliko mesecih ni nikakršnih odgovorov?Mi pravzaprav ne vemo, kaj se s preiskavo trenutno dogaja in ravno to je eden od razlogov za velike proteste, ki te mesece potekajo v Beogradu. Najprej je tožilstvo ignoriralo zahteve ljudi, da pojasni, kako poteka preiskava, tako da je nekaj mesecev trajalo, da se je sploh izvedelo, kdo na tožilstvu je pristojen za ta primer. Zdaj, ko se to ve, pa je nastopila velika tišina, ko se ne ve, ali se ta primer sploh obravnava, ali je policija posredovala vse potrebne podatke in podobno. Tako smo še vedno priče tišini države glede tega vprašanja.
Mislite na tišino več institucij, od mestnih oblasti do tožilstva in policije? Na katero od institucij tako kot iniciativa sploh lahko računate?Mislim na vse institucije. Takoj po rušenju v Hercegovački ulici sta predsednik občine Beograd in župan govorila, da nista obveščena o dogodkih, češ da se nič niti ni zgodilo, nato pa se je tudi vodstvo policije delalo neumno in šele pritisk prebivalcev je poskrbel za to, da je to sploh postala tema pogovorov in da začenjamo dobivati nekakšne odgovore. Nato je nastopil premier, ki je želel prevzeti vso odgovornost nase, in je edini odgovarjal na vprašanja novinarjev o tem, medtem ko so vsi drugi ostali v ozadju za izjavo ""pustimo institucijam, da opravljajo svoje delo"", čeprav tudi po desetih mesecih svojega dela ne opravljajo.
Rekli ste, da je Aleksandar Vučić nase prevzel odgovornost za pojasnjevanje, vendar mar ni zvalil odgovornosti za rušenje na mestne oblasti?Po nizu protestov in pritiska prebivalcev je zvalil odgovornost na ""popolne idiote"" v vrhu mestnih oblasti, to so njegove besede, pri čemer pa nismo izvedeli, kdo ti ""popolni idioti"" so. Tožilstvo ni sprožilo preiskave, ne vemo, ali kakšna poteka proti komu iz mestnih oblasti. To je bila pravzaprav tehnika medijske manipulacije, da bi se pozornost preusmerila s konkretnih vprašanj in da se ustvari vtis, da se nekaj dogaja. Ko nekdo reče, ""to so naredili popolni idioti iz vodstva mestnih oblasti"", pomislite, da gre za župana Beograda Sinišo Malija, a organi, ki bi morali to procesirati, njegovega ali katerega koli drugega imena pravzaprav nikjer sploh ne omenjajo. To je bil le manever, da se zdi, da se je odgovorilo na vprašanja, ki so postala preglasna. A poudarjam, zelo je čudno in simptomatično, da se tudi deset mesecev po dogodku nič ni rešilo, in ena od tehnik poleg medijske manipulacije je tudi minevanje časa, da se na afero pozabi in da se zadeva pravno več ne bo dala preganjati.
To zavlačevanje ima sicer lahko tudi nasprotni učinek. Od rušenja aprila lani ste tako organizirali že osem protestov. Kot da želite iz državljanov narediti institucijo, ki bi lahko vplivala na potek dogodkov, če že uradne institucije molčijo.Od samega začetka projekta Beograd na vodi smo kot iniciativa Ne davimo Beograd organizirali to državljansko gibanje, ki nasprotuje vsemu, kar ta projekt pravzaprav je. To, kar se je zgodilo v Hercegovački ulici, je samo najočitnejše nasilje v fizični obliki nad voljo prebivalcev Beograda. Njih ni nihče nikoli vprašal, ali ta projekt sploh želijo v svojem mestu, nikoli jih ni nihče vključil v to, kakšno bo njihovo mesto v prihodnosti, nam pa se to zdi ena od najpomembnejših stvari, okoli katere sploh gradimo to gibanje. Želimo, da ljudi bolj upoštevajo pri tem, v kakšnem mestu bodo živeli, v kakšni družbi bodo odraščali. To, kako se bo naše mesto razvijalo, bo vplivalo na to, kakšni bomo mi kot ljudje. Zato smo tako pozorni na ta projekt in osredotočeni na to gibanje, ker vidimo, da institucije ne opravljajo svojega dela, saj so pod prevelikim vplivom politike, ta pa je močno ločena od vsakodnevnega življenja in želja ljudi. Torej, zdaj poteka nekakšno vračanje državljana v državo.
Opozarjate na nedemokratičnost projekta, njegovo škodljivost za javni interes in nezakonitost njegove izvedbe. Lahko predstavite glavne primere te škodljivosti in nezakonitosti? Omenjate, recimo, privatizacijo javnega prostora.Kar se dogaja, je posledica vsega, kar se je dogajalo v naši družbi v zadnjih 20 in več letih, torej privatizacije vsega javnega, da ne rečem družbenega. Po nizu privatizacij industrije v Srbiji je vse, kar je od virov še ostalo vrednega, zemlja v tem najosnovnejšem smislu. Zazidljivo zemljišče v mestu je eden redkih virov, ki so ostali zunaj dosega tac tajkunov, da se tako izrazim. To je torej ena od najvrednejših stvari, ki jih imamo. Pogodba, ki je bila objavljena nekaj mesecev po njenem podpisu, pa je končno razkrila, da se tudi ta najvrednejši vir daje v zelo sumljivih okoliščinah nejasnemu zasebnemu vlagatelju. Kakor smo izračunali, smo mi v ta projekt vložili veliko več, kot bo to kadar koli storil vlagatelj, ki pa mu bo šel ves dobiček. V tem projektu je tako vse tveganje na javni strani, ves dobiček pa na zasebni, ki je poleg tega nejasna. Mi resnično ne vemo, kdo so ti t. i. vlagatelji. Ko vidimo, koliko so se naši politiki vpregli v ta projekt, se počasi postavlja vprašanje, ali ta vlagatelj sploh obstaja.
Ali imate težave pri prepričevanju javnosti o škodljivosti tega projekta, glede na slabo gospodarsko stanje, v katerem je država in ki naj bi ga tovrstni projekt izboljšal. Kako se bojujete proti razpravi, da je dobro, da se gradi, da se razvija, vlaga?Vlagatelj in oblasti pravijo, da je naložba vredna 3,5 milijarde dolarjev in da bo zaradi gradnje delo dobilo 200.000 ljudi. V pogodbi pa smo videli, da mora vlagatelj vložiti le 150 milijonov in da ni nikakršne obveze o zaposlovanju delovne sile. Po naši računici, ki se sicer le stežka prebije v glavne medije in do javnosti, pa projekt ne bo prispeval h gospodarskemu razvoju in rasti, saj so vsa gradbena podjetja že zdavnaj privatizirana, tako da se bodo v sami gradnji uporabljali tuja tehnologija in materiali in vse, kar se bo vgradilo v vse te stavbe, nakupovalni center, ekskluzivne hotele in stanovanja, ne bo izdelano tukaj, ampak bo uvoženo. Ostala bodo samo najmanj plačana delovna mesta v storitvenem sektorju, kar ne bo spodbudilo gospodarske rasti države. Ekonomska računica torej temelji na praznih obljubah in tržniški strategiji, ki obljublja nekaj, česar si običajni človek nikoli ne bo mogel privoščiti. Kdo bo namreč lahko kupil stanovanje v Beogradu na vodi, če je povprečna cena kvadratnega metra več kot 3.000 evrov? Ljudje si nikoli ne bodo mogli privoščiti takšnega načina življenja, a ravno to je način delovanja marketinga, ki obljublja nekaj, česar nikoli ne bomo mogli dobiti, obenem pa nas sili v sanjarjenje o teh stvareh.
Kot zdaj govorite, zveni precej enostavno predstaviti negativne vidike tega projekta. So vaš glavni problem pri prepričevanju javnosti o njegovi škodljivosti medijske manipulacije, ki ste jih omenili?Seveda, saj so vsi lokalni mediji v Srbiji privatizirani, javni medijski servis pa je pod velikim političnim nadzorom vladajoče stranke (Srbska napredna stranka, op. a.), zato je zelo težko z resnico prodreti v javnost. A očitno je, da ljudje niso tako neumni, da ne bi razumeli nekaterih osnovnih zakonitosti. Mislimo, da se bo to odražalo na vseh naslednjih političnih dogajanjih oziroma volitvah, kjer bo imel projekt Beograd na vodi kot glavni adut vladajoče stranke priložnost pokazati, ali ima podporo javnosti. Ponavljam, nikoli ni nihče ljudi vprašal, ali ta projekt v središču mesta sploh želijo, zdaj pa je to postala ena od glavnih tem, ki se ji ne da izogniti.
Kaj lahko poveste o poročanju javne radiotelevizije, ki ima še toliko večjo odgovornost do javnosti, in o tem, da pravzaprav vse problematične pogodbe – ravno danes je spet ena prišla v javnost –, povezane s projektom, objavljajo manjši mediji, neodvisni portali, ki se ukvarjajo z raziskovalnim novinarstvom, a nimajo velikega dosega in vpliva v javnosti?V zadnjih dveh letih se je zgodil val privatizacij javnih medijev v lastništvu lokalnih oblasti. Televizije, in radijske postaje, privatiziran je, recimo, Studio B, so prešle v roke ljudi, ki predstavljajo ekonomsko elito in so blizu vladajočim strukturam. Javni medij (Radiotelevizija Srbije - RTS, op. a.) pa je zaradi različnih političnih igric pristal pod jasnim nadzorom vladajoče stranke. Tako ne obstaja nikakršna oblika dialoga, ki bi omogočila soočanje različnih mnenj. Smo v situaciji, ko se premier in člani vladajoče stranke sploh več ne udeležujejo soočenj z nikomer, ampak obstaja le njihov dialog z novinarji, ki pa so naučeni, kot se to lepo vidi, da ne postavljajo težkih vprašanj. Nadzor nad javno razpravo torej obstaja na dveh ravneh. Na eni je fizični nadzor nad mediji, na drugi pa nadzor nad njihovim delom, ko pride do obravnave neke teme. Glede objave pogodbe o Beogradu na vodi pa naj povem, da je do nje prišlo na dan, ko je bila v Beogradu leta 2015 organizirana Parada ponosa, takrat pa v mestu običajno na žalost vlada polvojno stanje. Parada se je začela ob 13. uri, župan pa je na novinarski konferenci pogodbo predstavil ob 12. uri. Jasen je torej namen odločevalcev in župana pogodbo objaviti v času, ko bo to zasenčil neki večji dogodek. Že zaradi tega objava pogodbe ni imela večjega odmeva v glavnih medijih, tako da so ostali le neodvisni portali, ki se ukvarjajo z raziskovalnim novinarstvom, ki v tem primeru resnično delajo zelo dobro in opravljajo gromozansko delo s kopanjem in iskanjem, kaj vse ni v redu, kar je zelo težko. Pogodba o Beogradu na vodi ima v izvirni različici, recimo, več kot 200 strani v angleščini. Tudi, ko so informacije javne, jih torej ni preprosto najti, saj so skrite med drugimi odvečnimi podatki.
Kot pravite, so večji mediji v tem smislu bolj pasivni, na drugi strani pa, kot je znano, se določeni tabloidi uporabljajo za zaščito oblasti, konkretno premierja, in za obračunavanje z njegovimi kritiki. Ste tudi vaša iniciativa oziroma vi osebno in vaši kolegi, ki ste bolj javno izpostavljeni, postali njihova tarča in ali ste imeli na splošno zaradi svojega angažmaja glede tega vprašanja kakršne koli nevšečnosti v obliki groženj, kazni, ovadb, itd?V Srbiji imamo več tabloidov, kot so Informer, Srbski telegraf, Alo in drugi, ter nekaj televizijskih postaj, kot so privatizirani Studio B, Pink in nekatere manjše televizije, ki se uporabljajo za to, da bi iniciative, kot je naša, ali nekoga, ki je dojet kot sovražnik vladajoče stranke in reda, predstavili v slabi luči. Pred nekaj meseci se je tako začela kampanja proti nam, tako posameznikom osebno kot iniciativi kot takšni, v okviru katere se je poudarjalo, da smo tuji plačanci, da je rumena račka uvožena iz Brazilije kot izum Cie, začele so se osebne obtožbe, da nekdo prejema denar, ima ljubimko, da smo med seboj sprti in podobno. S tem se je pripravil teren za to, kar je sledilo, to pa so različne grožnje na družbenih omrežjih, ustvarjanje lažnih profilov, ki imajo recimo podobno ime, kot je vaše, kar je ustvarjalo vtis, da smo legitimne tarče. To pa se je nato preselilo na ulice, zaradi česar so bili številni naši aktivisti v neprijetnih situacijah, ko so jim, recimo, v poštne nabiralnike metali grozilna pisma. Na drugi ravni pa se je to kazalo v obliki različnih ovadb zoper nas. Tako je do zdaj vloženih več kot 20 ovadb zaradi neprijavljenih javnih shodov, oviranja prometa, onesnaževanje javnih površin, lepljenja propagandnega materiala in podobno, vse zato, da nam pokažejo, da lahko sistem, ko se enkrat počuti ogroženega, na različne načine udari nazaj. Na eni strani torej z medijskim blatenjem in demoniziranjem, na drugi pa z ovadbami in sodnimi postopki, pa tudi z grožnjami s fizičnim nasiljem. Gre za spekter različnih groženj, s katerimi smo soočeni, a to pravzaprav kaže, da je sistem precej šibak in da se boji, kar nam daje še več moči in odločnosti, da nadaljujemo naše delo.
Morda se oblasti niti ne zavedajo, da s tem, ko vam tako odločno pišejo kazni in vlagajo ovadbe, samo še bolj poudarjajo svojo nedejavnost v primeru Savamala. Torej to, da so lahko zelo učinkovite, pomeni le, da v tistem primeru ne želijo biti učinkovite, ne da ne morejo biti.To pomeni ravno to. Te kazni, ki jih prejemamo, pa običajno vključujejo tudi finančno kazen. Namen je, da se nas poleg s postopki obremeni tudi finančno. Za nas pa je zelo pomembno, da smo vsa sredstva, ki smo jih porabili za kampanjo, pridobili od državljanov, kar javno objavljamo na svojem blogu. Ljudi so te kazni še dodatno razburile, češ ""zdaj jim pa pišejo še kazni za lepljenje nalepk, pomagajmo jim"". Gradi se nekakšna solidarnost, nekakšna skupna energija.
V prihodnjih mesecih bodo v Srbiji predsedniške volitve. Bodo vprašanja in teme, ki jih odpira primer Savamale, če se omejimo le na ta primer nedelovanja pravne države, del predvolilne kampanje? Bo to nekaj, kar bodo mediji naslavljali v pogovorih s kandidati?Vsekakor, saj je postalo to vprašanje neizogibno in ključno, ko govorimo o tem, v kakšni državi želimo živeti. Gre za vprašanje, ali se bo policija odzvala na klice državljanov ali pa se bo držala ob strani, če ji bo politična elita, povezana z ekonomskim interesom, tako ukazala. Gre za vprašanje, ali bodo sodišča in tožilstva opravljala svoje delo, neodvisno od interesov politične elite in gre za vprašanje, ali se bo državljane vprašalo in upoštevalo pri tem, v kakšnem okolju želijo živeti. Po našem mnenju so ta vprašanja ključna in vidimo, da jih naslavljajo vsi, ki so napovedali svojo kandidaturo. Od odgovorov na ta vprašanja bo odvisen rezultat volitev.
Bo tudi ta razprava omejena na manjše medije ali pa mislite, da bodo tudi na RTS-u postavljena vprašanje glede tega primera?Ravno pred nekaj dnevi je bil premier Vučić gost na RTS-u, a medtem ko mu je novinarka, bolje rečeno, voditeljica, postavila 27 vprašanj, je Vučić po analizi novosadske novinarske šole njej postavil še enkrat toliko vprašanj. To vprašanje je sicer bilo postavljeno, a se mu je uspelo izmuzniti, saj ni bilo podvprašanj. To je posledica nadzora nad narativom. Njemu se postavi vprašanje glede rušenja v Savamali, on pa odgovori, da je šlo za nezakonite objekte, kar ni res, a ga s tem nihče ne sooči, in da bi jih on sam, če bi ga kdo vprašal, rušil po belem dnevu. Seveda ne sledi podvprašanje, ampak novo vprašanje, kar mu omogoča enako ravnanje. A veselijo nas ti protesti in to, da so ta vprašanja vse glasnejša ter da nihče več ne verjame tega, kar sliši od oblasti, čeprav se tisočkrat ponovi.
Ko ravno omenjate proteste, ki so precej množični … Mineva skoraj 20 let od zadnjih množičnih protestov z zahtevami za spoštovanje pravne države v času Miloševića. Od takrat so bili namreč množični samo nacionalistični in skrajnodesničarski protesti proti odcepitvi Kosova ali Paradi ponosa. Zdajšnji protesti sicer niso tako veliki kot tisti pred 20 leti, a vendar, ali obstajajo kakšne vzporednice med njimi?Dobro ste opazili, da trenutni protesti niso nacionalistični, in to nas veseli. Podobnost je v tem, da ljudje spet čutijo potrebo, da se dvignejo zoper različne zlorabe, nepravilnosti in kršitve zakonov, razlika pa je v tem, da so bili tedanji protesti večinoma strankarsko vodeni ali usmerjeni. Tako kot tisti protesti pa so tudi sedanji, to lahko že rečemo, trajni. Av nasprotju s tistimi protesti so zdajšnji organizirani brez strankarske infrastrukture, financirajo jih državljani in odprti so za različne družbene skupine, ki niso dovolj zastopane. Prej ni bilo nikoli tako. V Beogradu so se mavrične zastave tako lahko videle le na paradi ponosa pod močno policijsko zaščito, zdaj pa so prisotne tudi zastave nezastopanih skupin. To je morda največja vrednost teh protestov, pomembno pa je tudi to, da se po različnih drugih mestih po Srbiji organizirajo in povezujejo podobne skupine.
Izpostavljate inkluzivnost gibanja, vključevanje različnih idej in razlogov za proteste ... povejte nekaj več o sami organizacijski strukturi vaše iniciative. Gre za vertikalno strukturo, prek katere se odloča za proteste, zahteve, konkretne akcije, ali je ta struktura horizontalna kot v gibanju Occupy ali v španskem gibanju t. i. ogorčenih?Iniciativa je nastala kot horizontalno oblikovana skupina ljudi različnih profilov, od arhitektov, kulturnih delavcev, politologov, pravnikov, ki imajo vsi svoje drugo poklicno življenje. Nihče se z gibanjem ne ukvarja poklicno. Tedensko se sicer sestaja ožja skupina 20 ali nekaj več ljudi in zaradi takšne organizacije se težko sprejemajo odločitve. Nikoli ne glasujemo, ampak težimo h konsenzu, a na koncu koncev so rezultati, ki jih tako dosežemo, vsem najsprejemljivejši. Tako je zelo malo resnih konfliktov in razkolov. Zato menimo, da je to najboljši način organiziranja. Ni glavnega človeka, ampak se trudimo delovati v skladu s pričakovanji vseh, kar je morda utopično in neuresničljivo, a za nas je pomembno, da poskusimo. Ne moremo namreč spremeniti sistema, če ne spremenimo načina, na kakršnega mi komuniciramo med seboj in se organiziramo. Če bi sistem le zamenjali z drugimi ljudmi, bi vsebinsko stvari ostale enake.
Če prav razumem, gre v vašem primeru torej za nekakšen kompromis med klasično strukturo z jasnim vodstvom in horizontalno strukturo brez vodstva. Je mogoče, da bi protest iniciative Ne davimo Beograd organizirali nekateri drugi ljudje, ki niso del skupine 20 ljudi, ki ste jo omenili?Rekel bi, da je. Pri tem bi sicer prišlo do logistično-operativnih težav, torej ali bi se to prepoznalo kot izvirni protest in podobno. Eden od mehanizmov boja proti drugače mislečim in nasprotnikom, ki je uvožen iz Putinove Rusije, je namreč tudi ustvarjanje zmede. Delajo se lažni profili, obstaja tudi več organizacij, ki se ukvarjajo s promocijo Beograda na vodi, recimo Združenje za zaščito mladih ali ""Daj račko očetu"", s čimer se želi vnesti zmedo. Lani je, recimo, SNS na lokalnih volitvah v posameznih občinah v Beogradu v dveh občinah prijavil lažno listo z imenom ""Račkica - ne Beogradu na vodi"", da bi vnesla zmedo pri ljudeh in da bi se zlorabila verodostojnost naše iniciative. A mislim, da bi bilo celo zaželeno, da bi se s tem, kar počnemo, začelo ukvarjati veliko več ljudi, torej da se začnejo ljudje samoorganizirati glede vprašanj, ki jih mučijo.
Ravno to sem vas hotel vprašati, torej ali je ta iniciativa omejena na zoperstavljanje projektu Beograd na vodi in pozivanje k odgovornosti oblasti zaradi primera Savamala, ali pa se spreminja v nekakšno širše gibanje, ki ima za cilj spremembe v državi v večjem obsegu?Kot iniciativa se za zdaj držimo projekta Beograd na vodi, vendar sodelujemo z drugimi skupinami, organizacijami in gibanji tako v Beogradu kot zunaj njega, ki se ukvarjajo z različnimi temami na področju urbanega razvoja. V Nišu se, recimo, ljudje bojujejo za cenejše centralno ogrevanje, saj je tam to zelo drago, v Beogradu potekajo različni boji za varovanje parkov, več kolesarskih stez, za neodvisne kulturne centre in podobno, tako da obstaja sodelovanje na nekakšni tematski osnovi, a za zdaj smo omejeni na eno temo, ki pa je po našem mnenju ključna, saj namreč skozi njo poteka vse, kar je problematično v naši družbi, in na njej se lomijo kopja demokracije in spoštovanja prava, predpisov in človekovih pravic.
Kot ste dejali, je primer Savamala zelo simboličen, saj izpostavlja veliko težav, s katerimi se spoprijemata Srbija in Beograd, a obstaja še ena, morbidnejša simbolika, in sicer da nedaleč od gradbišča luksuznega projekta Beograd na vodi več kot 1.000 prebežnikov živi v zapuščenem skladišču.To je še eden izmed paradoksov, v katerih je Beograd. Od začetka begunske krize je okoli območja Beograda na vodi zaradi avtobusne in železniške postaje največje zbirališče migrantov. Kot iniciativa smo tem ljudem večkrat pomagali, jim kuhali in prinašali stvari, odnos mestnih oblasti pa je bil ravno nasproten. Dva parka, ki sta tu, so namreč popolnoma ogradili in ju začeli obnavljati ob prihodu teh ljudi. To nam kaže, da se želi uradna politika od tega vprašanja ograditi in da posnema to, kar se dogaja v Evropski uniji, na drugi strani pa ljudje kažejo visoko stopnjo solidarnosti. Poteka zelo veliko dobrodelnih akcij, s čimer so ljudje pokazali, da želijo biti del življenja teh ljudi, da ne gre za tujce s slabimi nameni, ampak da so v velikih težavah in da moramo pokazati precej solidarnosti z njimi, saj bomo s tem pokazali, ali si želimo pred tem velikim problemom zatisniti oči in se pretvarjati, da je vse v redu, ali da smo ljudje in da želimo vse dobro drugim ne glede na to, od kod prihajajo. Slike, ki so obšle svet, pa prikazujejo neuravnoteženost in nepovezanost politike in višjih ekonomskih slojev, ki sodelujejo v projektu Beograd na vodi, z realnim življenjem. Vprašanje zdravega razuma – morda je neumno reči spodobnosti – je, ali boste gradili ekskluzivno območje v času, ko nekaj tisoč ljudi živi na temperaturi pod ničlo. Ali si to želimo? Če si to res želimo, se nam ne obeta nič dobrega. Ne bomo si mogli oprostiti, da smo bili tiho in sedeli križem rok ali obračali glavo stran, ko se je to dogajalo.
"
http://www.rtvslo.si/svet/trump-si-je-izmislil-neobstojeci-napad-na-svedskem-stockholm-zahteva-pojasnilo/415432,prebežniki,"
					19. februar 2017 ob 17:08,zadnji poseg: 19. februar 2017 ob 21:40
					Melbourne - MMC RTV SLO","
K. S.
",Trump si je izmislil neobstoječi napad na Švedskem; Stockholm zahteva pojasnilo,"Potem ko je bila Trumpova svetovalka Kellyanne Conway deležna veliko kritik, ko je na začetku meseca govorila o ""pokolu v Bowling Greenu"", neobstoječem terorističnem napadu v Kentuckyju, si je zdaj nekaj podobnega izmislil še njen šef. Donald Trump je tako na zborovanju na Floridi omenil ""petkov dogodek"" na Švedskem.
Trump je v svojem govoru, ki bi ga lahko označili kar za prvo predvolilno dejanje pred volitvami 2020, na tisoče podpornikov v letališkem hangarju v Melbournu na Floridi opozarjal pred begunskim valom v Evropi, ki ga je povezal s terorističnimi napadi v Bruslju, Nici in Parizu.
Seznamu je dodal še Švedsko, ko je netočno navedel domnevni napad, ki naj bi se tam zgodil v petek. ""Nujno moramo obvarovati svojo državo. Kar poglejte, kaj se dogaja v Nemčiji, poglejte, kaj se je zgodilo sinoči na Švedskem. Švedska, kdo bi si mislil? Švedska. Sprejeli so veliko prebežnikov. In zdaj imajo probleme, o katerih niso nikdar sanjali. Poglejte, kaj se dogaja v Bruslju. Poglejte, kaj se dogaja po vsem svetu. Poglejte Nico. Poglejte Pariz.""
Predstavnica švedskega zunanjega ministrstva Catarina Axelsson je sporočila, da vlada ne ve za noben ""s terorizmom povezan incident"" in da je švedsko veleposlaništvo v Washingtonu že povprašalo State Department za pojasnilo Trumpovih izjav. Na odgovor še čakajo, poroča AP.
Tudi švedska varnostna policija je sporočila, da nima nobenega razloga za povišanje ravni ogroženosti. ""Nič se ni zgodilo, kar bi nas spodbudilo, da bi dvignili raven ogroženosti,"" je povedal predstavnik agencije Karl Melin.
Zamešal Švedsko za Pakistan?Nekateri mediji ugibajo, da je Trump morda pomešal Švedsko s Sehvanom v Pakistanu, kjer je bilo v petek v samomorilskem bombnem napadu v svetišču Sufi ubitih več kot 85 ljudi, vseeno pa so bili Švedi nad podatkom, da so imeli teroristični napad, osupli in so vse skupaj na družbenih omrežjih pospremili z dobršno mero sarkazma.
""Švedska? Teroristični napad? Kaj za vraga je kadil? Veliko vprašanj,"" se je na Twitterju odzval nekdanji švedski premier Carl Bildt.
Emma, švedska knjižničarka, ki ta teden vodi uradni švedski račun na Twitterju (vsak teden profil prevzame drugi naključni Šved), pa: ""Ne, nič se ni zgodilo tu na Švedskem. Tu ni bilo nobenih terorističnih napadov. Sploh. Trenutno je glavna novica Melfest."" 
Dodobra pa si je Trumpa privoščila Chelsea Clinton, hčerka Hillary in Billa Clintona, ki je na Twitterju zapisala: ""Kaj pa se je zgodilo na Švedskem sinoči? So ujeli napadalce pokola v Bowling Greenu?""
Conwayeva na tnaluOd kod Trumpu podatek o neobstoječem napadu, ni znano, ga pa je predsednik, ki skoraj obsedeno spremlja kabelsko televizijo, izrekel kmalu za tem, ko so na televiziji Fox, eni redkih, ki jih predsednik še ne označuje za ""lažni medij"", predvajali intervju z ameriškim filmskim ustvarjalcem Amijem Horowitzem, čigar zadnji dokumentarni film preverja, ali je visok delež kriminala na določenih delih Švedske povezan s prejšnjo politiko odprtih vrat pri sprejemanju prebežnikov. Po uradnih podatkih delež kriminala na Švedskem sicer v zadnjem desetletju ostaja približno na isti ravni.
Do Trumpovega izmišljenega švedskega napada prihaja po tem, ko je bila zadnje tri tedne na tnalu Kellyanne Conway zaradi večkratnega navajanja ""pokola v Bowling Greenu"", ki naj bi ga zagrešila dva iraška begunca. To naj bi bil argument, da je Trumpova sporna prepoved vstopa državljanom sedmih muslimanskih držav, med njimi Iraka, v ZDA upravičena. Leta 2011 sta bila v Bowling Greenu sicer res aretirana dva Iračana, ki sta skušala poslati denar Al Kaidi v Irak, ni pa bilo nobenega pokola, niti nista bila obtožena tega.
Zareklo se je tudi Trumpovemu predstavniku za tisk Seanu Spicerju, ki je konec januarja trikrat omenil ""napad v Atlanti"", pozneje pa je za ABC News pojasnil, da je ""jasno mislil Orlando"". V napadu v gejevskem nočnem klubu v Orlandu je bilo junija ubitih 49 ljudi, napad pa je izvedel Omar Mateen, ameriški državljan, rojen afganistanskim staršem.
Drugačen napad na ŠvedskemMediji, ki jih je Trump v svojem govoru na Floridi ponovno ostro napadel, so sicer pohiteli z zanikanjem predsednikove izjave o napadu na Švedskem. Švedski Aftonbladet je tako objavil satirični članek, v katerem so pojasnili, kaj se je zares dogajalo v petek: ""Zaradi slabega vremena na severu Švedske je bila cesta E10 med Katterjakkom in Riksgransenom zaprta"", ""Moški je v bolnišnici umrl zaradi poškodb, ki jih je dobil na delovnem mestu"". In dodali: ""Okej, da ne bomo objavljali lažnih novic, to se je zgodilo že jeseni, a je bilo objavljeno v petek, in smo menili, da vam bo ugajalo. Lesen los je pritegnil pozornost zaljubljenega losa.""
Sicer pa, kot je opozoril Independent, se je na Švedskem nedavno dejansko zgodil resnejši napad. A so ga zagrešili neonacisti, ne pa prebežniki. Januarja je namreč švedska policija aretirala tri neonaciste, osumljene, da so z doma narejeno bombo izvedli napad na azilni dom v Göteborgu, v katerem je bil en človek huje ranjena. Vsi trije so bili člani Nordijskega odporniškega gibanja (NMR), skupine, ki odkrito promovira rasistične in antisemitske nazore in nasprotuje priseljevanju v državo.
Sweden? Terror attack? What has he been smoking? Questions abound. https://t.co/XWgw8Fz7tj
No. Nothing has happened here in Sweden. There has not ben any terrorist attacks here. At all. The main news right now is about Melfest. ->
What happened in Sweden Friday night? Did they catch the Bowling Green Massacre perpetrators?
"
http://www.rtvslo.si/begunska-kriza/okoli-500-prebeznikom-uspelo-priti-cez-ograjo-spanske-eksklave-ceuta/415301,prebežniki,"
					17. februar 2017 ob 16:28
					Ceuta - MMC RTV SLO, STA","
B. V.
",Okoli 500 prebežnikom uspelo priti čez ograjo španske eksklave Ceuta,"V špansko eksklavo Ceuta na severu Afrike je iz Maroka vdrlo več sto ljudi iz podsaharske Afrike, pri čemer je bilo poškodovanih več prebežnikov in pripadnikov varnostnih sil.
BBC poroča, da se je skušalo čez ograjo prebiti okoli 700 ljudi, regionalna vlada Ceute pa je sporočila, da jih je čez bodečo žico na špansko ozemlje prišlo 498. Predstavnik tamkajšnjih oblasti je dejal, da sta bila dva prebežnika hospitalizirana in da je poškodovanih 11 španskih policistov.
Številne prebežnike, ki so skušali priti čez ograjo, so nazaj potisnile maroške varnostne sile. Več deset prebežnikov, ki jim je uspelo priti v Ceuto, se je v jutranjih urah veselilo na ulicah, vzklikalo ""svoboda"" in bilo ovitih v zastave EU-ja in Španije.
Kot še poroča BBC, sicer večino prebežnikov prestrežejo že pred vstopom v eksklavo, tiste, ki jim uspe priti čez ograjo, pa sčasoma izpustijo ali vrnejo v državo izvora. Ljudi, ki skušajo preplezati ograjo ali jo prerezati, španski policisti pogosto preganjajo s solzivcem in uporabo gumijastih nabojev, kar človekoljubne organizacije kritizirajo kot nehumano početje.
Zadnji množični poskus 1. januarjaZadnji množični poskus vstopa prebežnikov se je zgodil 1. januarja, ko je čez dvojno ograjo med Marokom in Ceuto poskušalo priti okoli 1.100 ljudi. Uspelo je le dvema, oba pa sta potrebovala bolnišnično oskrbo. V nasilju je eden izmed paznikov izgubil oko.
Ceuta in Melilla sta majhni španski eksklavi na severu Afrike, kjer poteka edina kopenska meja med EU-jem in Afriko, zato sta priljubljeni točki poskusov prebežnikov, da pridejo v Unijo.
Obe eksklavi sicer obdajata visoki ograji in prebežniki pogosto srečo poskusijo tudi s plavanjem ob obali. Leta 2014 se je sicer tovrsten poskus za 15 ljudi končal tragično.
"
http://www.rtvslo.si/svet/italija-zeli-s-hitrimi-prizivnimi-sodisci-pospesiti-odlocitve-o-izgonu-ljudi/414751,prebežniki,"
					10. februar 2017 ob 20:08
					Rim - MMC RTV SLO, STA","
B. V.
",Italija želi s hitrimi prizivnimi sodišči pospešiti odločitve o izgonu ljudi,"Italijanska vlada je sporočila, da bo vzpostavila 14 pritožbenih sodišč za hitrejšo obravnavo azilnih postopkov, s čimer želi pospešiti odločitve o izgonu ljudi, ki jim država odreka pravico ostati v Italiji.
Po trenutnih pravilih imajo zavrnjeni prosilci za azil pravico do dveh pritožb, kar je dolgotrajen proces. Vlada bo rekrutirala še dodatnih 250 strokovnjakov, ki bodo skrbeli za pospešitev obravnave prošenj prosilcev za azil. Italijanski pravosodni minister Andrea Orlando je obljubil, da bodo med specialisti sodniki z znanjem s področja migracij.
Dekret je začel veljati takoj, a ga mora parlament potrditi v naslednjih dveh mesecih.
Kot je pojasnil Orlando, so migracije kompleksen pojav, ki z ljudmi iz različnih držav postaja še kompleksnejši. ""Pogovarjamo se o odločitvah, ki vplivajo na življenja, zato ne smemo ljudi kar pustiti v negotovosti,"" je pojasnil.
V zadnjih treh letih je v Italijo prišlo pol milijona prebežnikov, večina Afričanov, ki so jih rešili s prenatrpanih čolnov in ladij v Sredozemskem morju. Medtem ko je Italija leta 2013 sprejela 23.620 prošenj za azil, jih je lani 123.482. Leta 2013 so prošnje povprečno preučevali 167 dni, lani pa 268, poroča francoska tiskovna agencija AFP.
"
http://www.rtvslo.si/svet/v-vatikanu-razkol-zaradi-trumpa-papez-proti-tradicionalistom/414480,prebežniki,"
					7. februar 2017 ob 17:07
					Vatikan - MMC RTV SLO","
K. S.
",V Vatikanu razkol zaradi Trumpa - papež proti tradicionalistom,"Vplivni ameriški kardinal Raymond Burke, ki s papežem Frančiškom bije bridek boj, se je v Vatikanu sestal z Matteom Salvinijem, desničarskim italijanskim nacionalistom, predsednikom Severne lige, ki je goreč podpornik Donalda Trumpa in občuduje Benita Mussolinija.
Srečanje je še en znak več globokega in vse bolj političnega razkola med tradicionalisti znotraj Cerkve in papežem, ki je za mnoge preveč liberalen. V Vatikanu in znotraj Cerkve se tako ustvarjata dva tabora - na eni strani profrančiškov tabor, ki podpira njegovo sporočilo o vključevanju in podpori prebežnikom, hkrati pa zavrača Trumpovo prepoved vstopa beguncem in državljanom sedmih muslimanskih držav v ZDA, na drugi strani pa tisti manj popustljivi. Pri čemer je treba poudariti, da cerkveni nauk zagovarja usmiljenje in pomoč tistim, ki so pomoči najbolj potrebni. 
Ameriški kardinal Joseph Tobin iz New Jerseyja, ki ga je papež nedavno povišal, je Trumpov sporni izvršni odlok označil za ""nasprotje tistega, kar pomeni biti Američan"", ob tem pa navrgel, da je Trump slepar.
Kardinal za TrumpaIstočasno pa se papeževi najostrejši kritiki bolj istovetijo z novim predsednikom ZDA in njemu podobnimi politiki, kot je Salvini, poroča Guardian. Burke, eden izmed štirih kardinalov, ki so se lani podpisali pod odprto pismo papežu Frančišku, v katerem izražajo dvom o novih smernicah, po katerih se lahko duhovniki sami odločajo, ali bodo ločenim vernikom podelili sveto obhajilo, po Trumpovi presenetljivi zmagi na novembrskih volitvah ni skrival zadovoljstva. Po njegovem mnenju Trumpova zmaga predstavlja jasno zmago za prizadevanja proti splavu, Trump pa da se je obdal z ""zelo treznimi svetovalci"".
""Mislim, da novega predsednika pri njegovi politiki do priseljevanja ne bo vodilo sovraštvo,"" je Burke po Trumpovi zmagi za dejal katoliško revijo NCR. ""Dobrodelnost je vedno inteligentna; terja odgovor: točno kdo so ti prebežniki? So res begunci in katere skupnosti jih lahko vzdržujejo?""
Med volitvami v ZDA je papež Frančišek odkrito kritiziral Trumpov poziv po gradnji zidu med ZDA in Mehiko, češ da človek, ki podpira tako politiko, ""ni kristjan"", na kar je Trump odgovoril, da je sramotno, da kak verski voditelj dvomi o posameznikovi veri. Papež se je posredno obregnil tudi ob Trumpov odlok o prepovedi vstopa muslimanom in beguncem v ZDA ter pozval vernike, naj molijo, da bi ""revni, begunci in marginalizirani v naših skupnostih našli prisrčen sprejem in uteho"", ob tem pa mimogrede še posvaril vernike pred populizmom in lažnimi odrešeniki.
Zgovorna odstavitev kardinalaPoldrugo uro dolgo srečanje med Burkom in Salvinijem naj bi se zgodilo v četrtek v Burkovi vatikanski rezidenci, ne Salvini ne papež pa srečanja ne želita komentirati. Je pa skrajno nenavadno, da bi se višji ameriški klerik sestal z vodjo italijanske politične stranke.
Salvini je odkrito izražal prezir do papeža Frančiška, ko se je ta zavzel za sprejemanje beguncev in prebežnikov. Leta 2015, ko je papež rekel, da bi morale države, ki zapirajo vrata beguncem, ki iščejo varno zatočišče v Evropi, prositi Boga za odpuščanje, se je Salvini nemudoma odzval, da ne potrebuje božjega odpuščanja. Ob tem je papeža obtožil, da z zagovarjanjem dialoga z muslimani samo škodi katoličanom. Istočasno je Salvini lani odpotoval v ZDA, kjer se je v Philadelphii udeležil Trumpovega predvolilnega zborovanja. 
Guardian ugiba, da želi Burke, neuradni vodja konservativne in tradicionalistične struje v RKC-ju, s srečanjem s Salvinijem poslati sporočilo ostalim konservativcem. Italijanski volivci bi se lahko na volišča podali že poleti, in čeprav Salvini uživa le okoli 13-odstotno podporo volivcev, bi bilo srečanje lahko Burkov poskus usmerjanja konservativcev, naj se združijo za Severno ligo.
Spor med Burkom in papežem Frančiškom traja že nekaj časa, še zaostril pa se je prejšnji teden, ko je papež zamenjal Burka na mestu papeževega poslanika pri Malteškem viteškem redu. Papež je nato imenoval novega papeškega odposlanca, ki bo zdaj kot edini pristojen za komunikacijo med svetim očetom in katoliškim redom. Po tej dokaj zgovorni papeževi potezi so Rim preplavili skrivnostni plakati s fotografijo čemernega papeža Frančiška in besedami ""Kje je tvoje usmiljenje?"", pri tem pa namigovali na ""obglavljenje"" malteških vitezov.
Naveza Burke-BannonBurka na Trumpa veže ena ključna oseba: Steve Bannon. Sporni in politično povsem neizkušeni Trumpov svetovalec, ki mu je predsednik podelil mesto v svetu za nacionalno varnost in ga postavil pred vodjo obveščevalcev in vodjo generalštaba, se je z Burkom sestal leta 2014, ko je v Vatikanu kot vodja konservativnega in rasističnega medija Breitbart News poročal o kanonizaciji papeža Janeza Pavla II.
Kot poroča New York Times, sta se Burke in Bannon kot človeka podobnih svetovnih nazorov dobro ujela - oba vidita islam kot grožnjo Zahodu, oslabljenem zaradi erozije tradicionalnih krščanskih vrednot, sebe pa kot krivično izobčena od političnih elit brez stika s stvarnostjo. ""Ko prepoznaš nekoga, ki se je žrtvoval, da bi ostal zvest svojim načelom, in ki bori enake bitke v kulturni areni, nisem presenečen, da pride do srečanja src,"" je dejal Benjamin Harnwell, Burkov zaupnik, ki je srečanje organiziral.
In če se Trump, dvakratni ločenec, ki se je bahal o tem, kako grabi ženske za genitalije, ne zdi ravno najbolj značilen zaveznik tradicionalistov znotraj Vatikana, pa mnogi nanj in na vzpon Bannona gledajo kot na potencialno velik preboj zase. Bannon se povezuje tako s skrajno desnimi strankami po Evropi, ki si prizadevajo za rušenje EU-ja, kot tudi z elementi RKC-ja, ki nasprotujejo smeri, v katero Cerkev vodi papež Frančišek. Mnogi delijo Bannonovo mnenje, da je Frančišek nevarno zapeljan socialistični papež.
Do zdaj je argentinski papež tradicionaliste povečini postavil na obrobje ali pa jih degradiral kot Burka, več poudarka pa dajal sprejemanju prebežnikov ter opozarjanju na okoljske spremembe in revščino, zato je pridobil priljubljenost po vsem svetu, še zlasti med mladimi in liberalci. A, kot opozarja New York Times, so zdaj časi drugačni, svet bolj razburkan, Frančiškovega zaveznika pa je v Beli hiši zamenjal nepredvidljivi dvojec Trump-Bannon.
"
http://www.rtvslo.si/evropska-unija/eu-v-boju-proti-nezakonitim-migracijam-razmislja-o-podpori-libijski-vladi/414400,prebežniki,"
					6. februar 2017 ob 21:02,zadnji poseg: 6. februar 2017 ob 21:16
					Tripolis - MMC RTV SLO, STA","
K. S.
",EU v boju proti nezakonitim migracijam razmišlja o podpori libijski vladi,"Zunanji ministri EU-ja so na vrhu v Bruslju izpostavili pomen stabilizacije Libije, ki je ključna za zajezitev toka nezakonitih migracij v Evropo. EU bo za dosego tega cilja storil vse, pripravljena je tudi preučiti možnost podpore libijski predsedniški gardi in spremeniti veljavne sankcije proti Libiji.
""Današnje sporočilo je, da sega naše delo za Libijo in z Libijci precej onkraj vprašanja migracij,"" je po koncu zasedanja poudarila visoka zunanjepolitična predstavnica unije Federica Mogherini. ""Prizadevanja za stabilizacijo Libije so sedaj pomembnejša kot kadarkoli prej in EU bo storil vse, kar je v njeni moči, da bi prispevala k temu cilju,"" pa so v sklepih zapisali ministri.
Ob tem so izrazili podporo vladi narodne enotnosti pod vodstvom premierja Fajeza Saradža. Vse libijske strani so pozvali, naj se izognejo dejanjem, ki bi spodkopala politično tranzicijo v Libiji, in naj sodelujejo v konstruktivnem dialogu. Zunanji ministri izpostavljajo tudi nujnost združitve vseh oboroženih sil pod nadzorom legitimnih civilnih oblasti in ponavljajo, da ni vojaške rešitve konflikta.
EU pozdravlja vzpostavitev predsedniške garde in nedavne napotitve prvih enot kot pomemben korak za zaščito institucij in diplomatskih predstavništev v Tripolisu ter izraža pripravljenost na preučitev možnosti podpore predsedniški gardi. Prav tako EU izraža pripravljenost na spremembe pri veljavnih sankcijah proti Libiji v podporo miru, stabilnosti in varnosti v državi.
1,3 milijona ljudi potrebnih nujne pomočiMinistri so izpostavili, da so zaskrbljeni zaradi humanitarnih razmer v Libiji, kjer približno 1,3 milijona ljudi potrebuje nujno pomoč, obsodili so zlorabe prebežnikov v Libiji in libijske oblasti pozvali k podvojitvi prizadevanj za izboljšanje položaja prebežnikov. Potrdili so tudi malteško izjavo, v kateri je vrh Unije minuli petek začrtal deset prednostnih nalog za zajezitev prebežniškega toka po osrednji sredozemski poti iz Libije v Evropo.
Ključne prednostne naloge Unije so pomagati libijski obalni straži pri preprečevanju prebežniškega toka v Evropo, nadaljevati prizadevanja za razbitje mreže tihotapcev s prebežniki in izboljšati sprejemne zmogljivosti v Libiji.
Slovenija je v prizadevanjih za zajezitev toka nezakonitih prebežnikov pripravljena sodelovati tudi z ladjo Triglav, saj je to v njenem interesu, je ponovil zunanji minister Karl Erjavec, ki pa o podrobnostih tega sodelovanja ni govoril. Spomnil je na dogovor, da Slovenija še naprej sodeluje v operaciji Sophia. Kdaj bo Triglav pripravljen na nove naloge, pa je po Erjavčevih besedah treba vprašati na ministrstvu za obrambo.
Zaradi kaotičnih političnih razmer v državi po padcu Moamerja Gadafija leta 2011 Unija z Libijo ne more skleniti migracijskega dogovora po vzoru dogovora s Turčijo v prizadevanjih za zaprtje zahodnobalkanske prebežniške poti.
Odločna podpora sporazumu iz MinskaMinistri so v Bruslju tudi potrdili odločno podporo doslednemu izvajanju mirovnih dogovorov iz Minska. Številni ministri, med njimi vodji nemške in britanske diplomacije Sigmar Gabriel in Boris Johnson, so izražali zaskrbljenost zaradi novih izbruhov nasilja na vzhodu Ukrajine. Johnson je ob tem izpostavil vztrajanje Velike Britanije, da kakršno koli rahljanje sankcij proti Rusiji ne pride v poštev. Da mora EU najmanj ohraniti sankcije proti Rusiji, je poudaril tudi litovski zunanji minister Linas Linkevičius.
EU bo vztrajal, da morajo vse vpletene strani spoštovati mirovne dogovore iz Minska. Prav tako bo vztrajala pri politiki nepriznavanja nezakonite priključitve Krima Rusiji, ki se je zgodila marca 2014. Takšen je evropski odziv na izjave novega predsednika ZDA Donalda Trumpa, ki nakazujejo rahljanje ameriških stališč do Rusije. ""Ne morem govoriti o stališčih ameriške administracije. Govorim lahko le o stališčih EU-ja,"" je o tem dejala zunanjepolitična predstavnica Unije Federica Mogherini.
Da razmere na vzhodu Ukrajine vzbujajo zaskrbljenost in da je treba napetosti reševati v okviru dogovorov iz Minska, je poudaril tudi Erjavec in izpostavil tudi nujnost reform v Ukrajini, zlasti nadaljevanje izvajanja potrebnih reform na področju decentralizacije, vladavine prava in boja proti korupciji.
"
http://www.rtvslo.si/evropska-unija/pred-obalo-libije-in-sicilije-resili-1-600-prebeznikov/414228,prebežniki,"
					4. februar 2017 ob 14:15
					Rim - MMC RTV SLO, STA","
K. T.
",Pred obalo Libije in Sicilije rešili 1.600 prebežnikov,"Medtem ko so voditelji držav EU-ja na Malti razpravljali o omejevanju nezakonitih migracij iz Libije v Evropo, so v 13 reševalnih akcijah na Siciliji in pred obalo Libije v dveh dneh rešili okoli 1.600 ljudi.
Davi so pri Siciliji rešili 300 prebežnikov, v petek pa pred obalo Libije okoli 1.300. Po navedbah Zdravnikov brez meja so bili priča pravi mori. V organizaciji so zelo kritični do sklepov vrha na Malti, na katerem so se voditelji dogovorili, da bodo države okrepile podporo libijski obalni straži in okrepile boj proti tihotapcem, hkrati pa bodo zagotovili ustrezne zmogljivosti za ustrezen sprejem prebežnikov v Libiji. Človekoljubne organizacije so do tega zelo kritične, saj so razmere po njihovih podatkih v tej afriški državi zelo kaotične in za prebežnike ne more poskrbeti ustrezno. 
""Na vrhu EU-ja je postalo jasno, da je EU pripravljen žrtvovati na tisoč pomoči potrebnih moških, žensk in otrok, da bi jim preprečil, da bi dosegli evropsko obalo,"" so sporočili. Po besedah njihovega predstavnika v Amsterdamu Arjana Hehenkampa preživeli prebežniki poročajo o stradanju, zastraševanju in zlorabah v libijskih taboriščih.
Prek osrednje sredozemske poti in Libije je lani v EU prišlo več kot 180.000 prebežnikov, 4.500 jih je na poti umrlo. 
"
http://www.rtvslo.si/evropska-unija/cerar-opozarja-na-novo-jadransko-prebeznisko-pot-hrvaska-o-njej-ne-ve-nic/414142,prebežniki,"
					3. februar 2017 ob 11:22,zadnji poseg: 3. februar 2017 ob 19:53
					Valletta - MMC RTV SLO, STA","
A. Č.
","Cerar opozarja na novo, jadransko prebežniško pot. Hrvaška o njej ne ve nič.","Po osrednji sredozemski poti prebežniki prek Italije že prihajajo v Slovenijo, odprla pa se je tudi pot po Jadranskem morju proti Istri, je opozoril premier Miro Cerar. Njegov hrvaški kolega Plenković pa pravi, da o tem nima nobenih informacij. 
Po osrednji sredozemski poti sicer prihaja največ prebežnikov v Italijo in na Malto, a nekaj jih je skozi Italijo v preteklih mesecih prišlo že tudi v Slovenijo, je ob prihodu na neformalni vrh EU-ja izpostavil premier. ""Predvsem pa se je odprla tudi pot po Jadranskem morju proti Istri. Ne gre za nekaj, kar nas ne bi neposredno zadevalo,"" je opozoril.

Premier je dejal, da se bo zato v razpravi na neuradnem vrhu EU-ja na Malti o omejevanju migracij odločno zavzel za ukrepanje proti tihotapcem s prebežniki ter za pomoč in okrepljeno sodelovanje z afriškimi državami za zajezitev migracij. Tu bo Slovenija pripravljena pomagati kot do zdaj, morda tudi z ladjo Triglav. 
Hrvaški premier Andrej Plenković pa je nato na Malti v odzivu na Cerarjeve izjave glede poti prebežnikov prek Jadrana proti Istri dejal, da ni zaznal, da bi bila danes kakšna razprava o ""jadranski poti"" ali da bi slovenski premier na sestanku kaj rekel o tem, niti nima kot predsednik vlade nobenih informacij od varnostnih služb o kakšni odprti jadranski poti.
Upoštevati je treba tudi AvstrijoCerar je sicer opozoril tudi na možnost zaprtja slovensko-avstrijske meje: ""Če bo Avstrija nekega dne zaprla mejo, vemo, kaj to za nas pomeni."" Slovenija mora biti zato po njegovih besedah maksimalno pripravljena na morebitno zaostritev razmer, čeprav vsi upajo, da se to ne bo zgodilo. Znova je poudaril tudi, da Slovenija nasprotuje podaljševanju nadzora na slovensko-avstrijski meji, saj to za nas ni dolgoročno sprejemljivo.
Rešitev je po njegovih besedah skupna akcija EU-ja, zlasti učinkovit nadzor zunanje meje Unije, saj bo šele to omogočilo normalno delovanje schengena.
Kern: Razlogi za nadzor na meji so še tu Avstrijski kancler Christian Kern pa je v odgovoru na vprašanje, kako dolgo bo Avstrija še vztrajala pri nadzoru na meji s Slovenijo, odgovoril, da je to odvisno od razvoja dogodkov. Se je pa strinjal, da je to vprašanje treba rešiti na evropski ravni.
V odzivu na argumente Slovenije, da ni nikakršnih razlogov za nadzor na njeni meji z Avstrijo, pa Kern poudarja: ""Ampak moramo biti pripravljeni. Vemo, da vzroki niso izginili, še so tam. Pripravljeni moramo biti tudi na še večje migracijske tokove v prihodnjih mesecih.""
Nelagodje ob Trumpu""Zagotovo te prve poteze vzbujajo nelagodje v marsikateri državi po svetu, razdelile pa so tudi ameriški narod. Počakajmo, gre za prve tedne vladanja. Mislim, da za realno oceno potrebujemo več časa,"" pa je Cerar odgovoril na vprašanje, kako nevarna je protievropska politika ameriškega predsednika Donalda Trumpa za prihodnost EU-ja.
Kljub temu pričakuje, da bodo ZDA še naprej zagovarjale tradicionalne, solidarnostne in demokratične vrednote ter da bo mogoče ponovno vzpostaviti konstruktiven in dober odnos tako v zvezi Nato kot med ZDA in EU-jem.
Za Evropsko unijo pa je po njegovih besedah ključno, da ostane enotna pri ustavljanju nezakonitih migracij in zagotavljanju varnosti, saj sicer ne bo niti priložnosti naslavljati drugih pomembnih vprašanj. V tem kontekstu verjame, da bo EU ponudil roko za nadaljnje dobro sodelovanje z ZDA, in želi, da bi enako storili na drugi strani Atlantika.  Jasno bo povedal naše interesePoleg tega je Cerar za marec napovedal tudi prihod vodje Evropske komisije Jean-Clauda Junckerja v Slovenijo, s katerim se želi pogovoriti tudi o teranu in nadzoru na meji z Avstrijo.
Odnosi med Slovenijo in Evropsko komisijo so zaradi terana in podaljševanja nadzora na slovensko-avstrijski meji. Vse več je kritik, da komisija Slovenije ne obravnava pošteno in enakopravno. Napovedal je, da bo Junckerju zelo jasno povedal, kateri so interesi Slovenije in kaj pričakujemo.
Ob tem Cerar poudarja, da bo, če bo treba, po koncu postopkov na ravni EU vladi predlagal, da Slovenija vloži pravna sredstva zoper akt, ki ga je sprejela Evropska komisija.
Voditelji povezave o perečih težavah Vrh EU-ja bo danes razpravljal o prihodnosti 60-letne Unije. Poleg migracij in terorizma vzbuja vse več skrbi protievropska drža novega ameriškega predsednika Trumpa. A vprašanje je, ali bodo voditelji danes podali kakšno skupno stališče do Trumpove protievropske politike. O novi ameriški administraciji naj bi sicer razpravljali tako z britansko premierko Thereso May kot brez nje.
"
http://www.rtvslo.si/evropska-unija/voditelji-eu-ja-sprejeli-nacrt-za-zajezitev-prihoda-prebeznikov-po-sredozemskem-morju/414120,prebežniki,"
					3. februar 2017 ob 08:02,zadnji poseg: 3. februar 2017 ob 19:15
					Valleta - MMC RTV SLO, Reuters, STA","
G. V., B. V.
",Voditelji EU-ja sprejeli načrt za zajezitev prihoda prebežnikov po Sredozemskem morju,"Voditelji EU-ja so na Malti sprejeli načrt za zajezitev prihoda prebežnikov po Sredozemskem morju, ki se bo osredotočil na podporo libijski obalni straži, boj proti tihotapcem s prebežniki in zagotavljanje zmogljivosti za sprejem prebežnikov v Libiji.
Potem ko je Bruslju s spornim dogovorom z Ankaro uspelo drastično omejiti množično prihajanje prebežnikov po t. i. balkanski poti, ki vodi od Turčije skozi Grčijo in balkanske države proti severnim evropskim državam, se je pozornost usmerila v Italijo, na katero je zdaj padlo največje breme prebežniške krize.
Voditelji so se v skupni malteški izjavi zavezali k zagotovitvi učinkovitega nadzora zunanje meje in zajezitvi prihoda nezakonitih migrantov ter h krepitvi sodelovanja z Libijo in njenimi sosedami.
V načrtu so izpostavili deset prednostnih nalog, med njimi urjenje, opremo in podporo libijski obalni straži, nadaljnja prizadevanja za razbitje poslovnega modela tihotapcev s prebežniki, zagotovitev ustreznih zmogljivosti za sprejem prebežnikov v Libiji in zmanjšanje pritiska na libijske kopenske meje.
Ta prizadevanja bodo podprli s potrebnimi finančnimi sredstvi v okviru obstoječega večletnega evropskega proračuna, v katerem je za razvojno pomoč Afriki namenjenih 31 milijard evrov.
V EU-ju poudarjajo, da je ukrepanje za omejitev prihoda prebežnikov po zahodnobalkanski poti obrodilo sadove, saj se je število nezakonitih prihodov v zadnjih štirih mesecih lanskega leta v primerjavi z enakim obdobjem leto prej zmanjšalo za 98 odstotkov.
Rekordno število prihodov v Italijo""Naš glavni cilj za vrh na Malti je zajeziti tok nezakonitih migracij iz Libije v Evropo,"" je pred neuradnim srečanjem napovedal predsednik Evropskega sveta Donald Tusk.
Predsednik Evropskega sveta je obljubil podporo Italiji, v katero je lani prispelo rekordnih 181.000 prebežnikov, ki so se na pot v Evropo odpravili večinoma zaradi ekonomskih razlogov in upanja na boljše življenje, v manjši meri pa zaradi preganjanja in iskanja azila. Več kot 4.500 prebežnikov je na poti proti Evropi umrlo v Sredozemskem morju, številni pa pri prečkanju Sahare.
Pri zajezevanju nezakonitih migracij evropski voditelji računajo, da jim bo s pomočjo in spodbudami afriškim državam uspelo odvrniti Afričane od iskanja boljšega življenja v Evropi. ""To je edini način, da preprečimo ljudem umiranje v puščavi in morju,"" je prepričan Tusk, ki v tem vidi tudi edini način za nadzor migracij v Evropo.
Združeni narodi so EU opozorili, da dogovor s Tripolisom ni mogoč v taki obliki kot z Ankaro, saj Libija po padcu režima Moamerja Gadafija leta 2011 ni varna država. Šibka vlada, ki uživa podporo mednarodne skupnosti, ne obvladuje meja in ozemlja, ki ga nadzorujejo različni rivalske milice in klani.
Kako naprej?V razpravi o omejevanju migracij bo sodelovala tudi britanska premierka Theresa May, ki pa bo izpustila drugi del srečanja, na katerem se bodo posvetili pripravi rimske izjave, ki jo bo EU sprejel 25. marca, ko bodo praznovali 60. obletnico nastanka povezave.
Trenutno je osnutek za izjavo ob 60. rojstnem dnevu precej splošen in v njem piše, da je EU v času ""svetovnih tektonskih sprememb"" na ""zgodovinski prelomnici"" in da se spoprijema z ""dramatičnimi izzivi"" od zunaj in od znotraj.
""Srečanje v Rimu bi moralo ponuditi ambiciozno vizijo za ohranitev enotnosti,"" še piše v osnutku za Rim, v katerem naj bi Unija med drugim poudarila tudi pomen prenovljenega sodelovanja med vladami in institucijami EU-ja.
Kljub kritikam Trumpa ""ni občutka protiameriškosti""Voditelji se niso mogli izogniti pogledu na odnose z administracijo ameriškega predsednika Donalda Trumpa, ki je do evropske povezave zavzel drugačno stališče od njegovih predhodnikov in tako javno hvalil odločitev Velike Britanije za odhod iz povezave, ob tem pa že večkrat izrazil upanje, da bodo Britancem sledile tudi druge članice EU-ja.
Več evropskih voditeljev je ostro kritiziralo Trumpa zaradi njegovih izjav o EU-ju in ga obtožilo pomanjkanja spoštovanja. Francoski predsednik Francois Hollande je opozoril, da ne bo prihodnosti za odnose EU-ja z ZDA, ""če ta prihodnost ne bo skupno določena"". Avstrijski kancler Christian Kern pa je Trumpovo prepoved vstopa v ZDA za državljane sedmih pretežno muslimanskih držav označil za ""zelo problematično"". 
Kot je sicer poudaril gostitelj vrha, malteški premier Joseph Muscat, med 28 članicami EU-ja nedvomno obstaja zaskrbljenost zaradi nekaterih odločitev in tudi zaradi odnosa nove ameriške administracije, vendar pa ni občutka ""protiameriškosti"".
Na vprašanje, kdo je za EU večja grožnja, ruski predsednik Vladimir Putin ali Donald Trump, voditelji članic Unije odgovarjajo, da je največja grožnja neenotnost. ""Edina resnična grožnja je, če nismo dovolj enotni, pogumni in dosledni,"" je dejal predsednik Evropskega sveta Donald Tusk.
Tudi slovenski premier Miro Cerar je izpostavil, da so v razpravi o odnosu do nove ameriške administracije vsi izražali enotnost. ""Tu ni nobene razklanosti. Tudi britanska premierka je povedala, da si želi, da EU deluje enotno,"" je poudaril. ""Vsi si želimo, da čezatlantski odnosi ostanejo dobri in da se še izboljšujejo,"" je še dejal Cerar.

 
"
http://www.rtvslo.si/svet/avstrija-afganistanski-najstniki-obsojeni-zaradi-skupinskega-posilstva/413915,prebežniki,"
					31. januar 2017 ob 21:08
					Dunaj - MMC RTV SLO, Reuters","
K. S.
",Avstrija: Afganistanski najstniki obsojeni zaradi skupinskega posilstva,"Avstrijsko sodišče je na zaporno kazen obsodilo tri afganistanske prosilce za azil zaradi skupinskega posilstva 21-letnega dekleta na stranišču železniške postaje na Dunaju aprila lani.
Primer je v Avstriji podžgal razpravo glede prebežnikov in varnosti ter bil osrednja tema tudi na predsedniških volitvah.
Omenjeno posilstvo je bil eden izmed prvih resnejših zločinov, ki so jih zagrešili prosilci za azil, potem ko je Avstrijo leta 2015 zadel prebežniški val. Obsežno medijsko pokrivanje napada in podobnih napadov je šlo na roke predvsem protiislamski Svobodnjaški stranki (FPÖ), ki zagovarja tezo, da prebežniki predstavljajo varnostno tveganje.
Norbertu Hoferju, predsedniškemu kandidatu FPÖ-ja, se je na decembrskih volitvah za las izmuznila zmaga, s katero bi postal sploh prvi demokratično izvoljeni skrajno desni evropski voditelj po drugi svetovni vojni. Zmago mu je odnesel kandidat Zelenih Alexander van der Bellen.
Čeprav podrobne statistike ne objavljajo, pa je od množičnega prihoda beguncev in prebežnikov na splošno naraslo število manjših kaznivih dejanj, ne pa tudi število resnejših zločinov, kot so posilstva in umori.
Sodišče na Dunaju je dva 18-letna Afganistanca obsodilo na šestletno zaporno kazen, 16-letnika pa na pet let, pri čemer je bila najvišja zagrožena kazen prepolovljena, ker so bili vsi trije v času zločina mladoletni. V Avstriji sicer ni bilo spolnih napadov v isti razsežnosti kot v Kölnu za silvestrovo pred dobrim letom dni, vseeno pa napadi, v katere so vpleteni prebežniki, pritegnejo veliko medijske pozornosti, piše Reuters.
"
http://www.rtvslo.si/begunska-kriza/tudi-unhcr-poziva-poslance-naj-ne-sprejmejo-zakona-o-tujcih/413397,prebežniki,"
					25. januar 2017 ob 19:14
					Ljubljana - MMC RTV SLO, STA","
A. Č.
","Tudi UNHCR poziva poslance, naj ne sprejmejo zakona o tujcih","Visoki komisariat Združenih narodov za begunce je v pisni izjavi izrazil pomisleke glede predlagane novele zakona o tujcih in DZ pozval, naj zakonskih sprememb ne sprejme.
V komisariatu (UNHCR) so prepričani, ""da bi trenutni predlagani amandmaji, ki se navezujejo na dostop do ozemlja Slovenije in azilnih postopkov v kriznih situacijah, lahko kršili obveznosti Slovenije iz konvencije o statusu beguncev iz leta 1951 ter prava Evropske unije"".
Spremembe bi po njihovem mnenju ""lahko ogrozile pravico do azila v Sloveniji vsem bežečim pred vojnami in preganjanjem"", lahko pa bi tudi vračali ljudi na območja, kjer bi bila njihovo življenje in svoboda ogrožena ali bi jim grozilo nečloveško ravnanje.
Znova opozorila o kršenju mednarodnih pravil ""Pozivamo Slovenijo, naj ne sprejme zakonodaje, ki bi lahko za posledico imela izgon ljudi, ki potrebujejo mednarodno zaščito, ali pa bi preprečevala dostop do ozemlja in azilnih postopkov za vse, ki so prisiljeni bežati,"" je dejala regionalna predstavnica UNHCR-ja za srednjo Evropo Montserrat Feixas Vihe.   Države so namreč podvržene mednarodnim pravilom upravljanja meja, so opozorili in dodali, da pravica do azila ni v neskladju z upravljanjem meja in zagotavljanjem varnosti. Na to so opozarjali tudi domači kritiki.
DZ naj bi predlagano novelo obravnaval v četrtek. S spornimi spremembami zakona o tujcih želi vlada uzakoniti možnost, da bi v primeru zaostrenih migracijskih razmer omejili vstop tujcev v državo. Glede na napovedi, ima novela med poslanci zadostno podporo.
"
http://www.rtvslo.si/svet/postalo-mi-je-veliko-tezje-poslusati-nasprotnika-priseljevanja-in-si-misliti-da-ni-rasist/413305,prebežniki,"
					25. januar 2017 ob 07:21
					Ljubljana - MMC RTV SLO","
Boris Vasev
","""Postalo mi je veliko težje poslušati nasprotnika priseljevanja in si misliti, da ni rasist""","Boljši odgovor na migracije kot zapiranje meja je vzpostaviti takšne, kot smo jih poznali pred desetletji, torej porozne, a vendar obstoječe, meni Jeremy Harding, angleški urednik in avtor z večletnimi terenskimi izkušnjami na področju migracij.
Migracij ne moremo ustaviti, lahko le vplivamo na njihovo obliko, opozarja sogovornik, sicer urednik pri reviji London Review of Books in avtor knjige z naslovom Nepovabljeni: Begunci pred vrati bogataša (ang. The Uninvited: Refugees at the Rich Man's Gate). Harding opozarja, da se bodo migracije v Evropo nadaljevale tudi ob izboljšanih razmerah v državah, od koder zdaj prihajajo prebežniki. Zmanjšalo pa bi se število obupanih ljudi, ki bi bili pripravljeni tvegati svoje življenje, da bi prišli v Evropo.
A pomemben dejavnik pri svetovnih migracijah je neenakomerna porazdelitev bogastva med bogatimi in revnimi državami, poudarja. Harding, ki je migrante in begunce tako v Evropi kot v ZDA spremljal že v devetdesetih letih, sicer ne misli, da je mogoče popolno odprtje meja. Zagovarja določen nadzor na njih, a tudi določeno poroznost, s čimer bi jih naredili spet varnejše za ljudi, ki jih želijo ali morajo prečkati na nedovoljen način.
Evropske družbe in razprava glede migrantov in beguncev se spreminjajo. Harding, ki ""tesnobo"" glede tujcev razlaga tudi skozi prizmo globalizacije, je dejal, da je v preteklosti sicer zagovarjal stališče, da lahko nasprotuješ priseljevanju in nisi rasist, a da ga je postalo v zadnjem času veliko težje braniti. Evropo označuje za ""prestrašeno celino"" in pravi, da si begunce in migrante predstavljamo tako in drugače, ker jih ne poznamo, pri čemer pa si ne znamo predstavljati, da bi lahko begunci postali mi. 
Migrante in begunce tako v Evropi kot v ZDA ste spremljali in o tem pisali pred več kot 15 leti. Kakšne vzporednice bi povlekli med tistim časom in izkušnjami ter sedanjimi?Ko sem začel poročati o tem, sem zaradi takratnih vojn delal na Balkanu. V tistem času je bilo zelo veliko beguncev, mislim, da celo rekordno veliko. Zdaj pa smo priča podobnemu vrhuncu, število pa je še večje. Danes je na svetu približno 20 milijonov beguncev. Od tega jih lahko šest milijonov odštejemo, saj gre za Palestince, ki ne spadajo pod UNHCR (Visoki komisariat ZN-a za begunce, op. a.). Tako imamo 14 milijonov beguncev, kar je zelo veliko. Glede tega je torej položaj podoben. Druga stvar, ki sem jo opazil, je ta, da so bili takratni tihotapci ljudi, kot se jim je reklo, manj škodljivi. Ne pravim sicer, da so bili dobri ljudje, a demonizacija, ki so ji bili podvrženi od zahodnih medijev, je bila neupravičena. Veliko ljudi, ki je beguncem pomagalo na varno, še posebej po Jadranskem morju iz Albanije v Italijo, je bilo iznajdljivih, ne zelo občutljivih poslovnežev, s katerimi pa se je dalo doseči pošten dogovor. Kljub velikim številkam beguncev se namreč trg ni povsem vzpostavil.
Danes pa je postalo tihotapljenje ljudi zelo surov posel. Vidimo, kaj se dogaja v Sredozemlju, in prepričani smo lahko, da ljudi v Evropo prevažajo popolnoma brezobzirno. Veliko ljudi, ki so na teh čolnih, nima druge možnosti, kot da uboga želje tihotapcev. Številne čolne morajo voziti kar sami begunci. Poleg tega vemo, da so v ta posel vključene številne strani, tudi elementi libijske t. i. prehodne vlade. To je postal pravi posel, kar je velika sprememba v odnosu na devetdeseta leta. Isto velja tudi za ameriško-mehiško mejo.
Nastala je cela industrija, ki se hrani z nesrečo ljudi.Tako je. Pred nekaj leti mi je v Arizoni pripadnik neke nevladne organizacije, ki je tam deloval veliko let, dejal, da je bilo včasih tihotapljenje ljudi majhen družinski posel, zdaj pa ga vodijo ali pa imajo v njem vsaj velik vpliv mehiški narkokarteli. Res je, nastala je industrija, ki se hrani z nesrečo ljudi, a treba je reči tudi, da se hrani tudi z njihovimi ambicijami. V teh okoliščinah je namreč težko ločiti nesrečo in ambicije ljudi. To sta torej dve očitni vzporednici, a mislim, da obstaja še nekaj večjega. Mislim, da na splošno ljudje želijo živeti med svojimi. To se je začelo pojavljati že od propada nekdanje Jugoslavije, in sicer, da nismo več tako zadovoljni z multikulturnim načinom življenja. Še posebej v Evropi, pa tudi v ZDA, kot smo videli ob zmagi Donalda Trumpa, igra pomembno vlogo demografska slika. Da imajo državljani tretjih držav v EU-ju na splošno več otrok kot EU-državljani je za nas alarmantno, tujci nas ogrožajo in mislimo, da želimo živeti v svoji kulturi.
Zakaj je tako? Menim, da je to povezano z vse večjim zavedanjem, da so viri končni, posledice globalnega segrevanja niso enakomerno porazdeljene, vodna gladina se viša, hrana je v večini sveta dražja, služb je vse manj, bogastvo se kopiči v rokah manjšine, javne storitve se režejo, predvsem zaradi ideologije, torej zategovanja pasu in tržnih vrednot. Ali je ta ideologija dobra ali slaba, me tukaj niti ne zanima. Pomembno je, da ljudje menijo, da imajo vse manj možnosti in varnosti, zaradi česar se želijo zadrževati v svojih lastnih kulturah, lastnih klanih. Podobno, kot je bilo v Libanonu med dolgo državljansko vojno, ki se je začela leta 1975. Veliko je torej povezano s pomanjkanjem percepcije. Vprašanje je, ali je ta percepcija pravilna. Mislim, da je.
Razlogi za migracije so zelo različni, od vojn do revščine in podnebnih sprememb. Rad bi se ustavil za trenutek pri terminologiji na tem področju. Celo skrajna desnica, ki je najbolj sovražna do migrantov in beguncev, priznava, vsaj deklarativno, da je treba pomagati t. i. pravim beguncem, čeprav dejansko zmanjšuje težo njihovega trpljenja in skuša zamegliti diskurz z izrazi, kot je ekonomski migrant. Kako naj torej pristopimo k vprašanju razlikovanja med begunci in drugimi migranti?Lahko razumemo, zakaj prihaja do tega zamegljevanja. Pomislite na cilje ZN-a ob začetku novega tisočletja, da bi se vsi ljudje dvignili iz revščine. V Aziji se zdi, da to počasi, a zagotovo uspeva, eden od motorjev za to pa je globalizacija. A ta proces zmanjševanja največje revščine  ne poteka enakomerno, gotovo ne v podsaharski Afriki. Če migrant zapušča svojo državo, da najde službo in si zagotovi osnovno preživetje, ker je upravljanje gospodarstva v tej državi tako slabo, njeno vodenje pa tako nesposobno in skorumpirano, bi lahko rekli, da se ta človek boji za svoje življenje. Če ne bo zaslužil dovolj, bodo njegovi ali njeni otroci umrli. To je zelo podobno preganjanju, ki pa je eden od izrazov, ki jih uporablja Konvencija o beguncih iz leta 1951.
To, kako označimo te ljudi, je torej politična odločitev, torej, kako želimo označiti njihovo preganjanje.Mislim, da je. Konvencija iz leta 1951 pa ne dovoljuje, da ekonomskega migranta v slabem položaju označimo kot prosilca za azil. Nekatere države, recimo Kanada, so v nedavni zgodovini to konvencijo interpretirale precej liberalno. Bilo bi zelo zanimivo, čeprav ne verjamem, da se bo to zgodilo, če bi se konvencija iz leta 1951 razširila tako, da bi vključevala tudi ekonomske migrante, ljudi, katerih življenja ogroža slabo upravljanje gospodarstva. Težava je v tem, da bi številni ljudje radi spremenili to konvencijo, številne vlade pa bi jo rade popolnoma odpravile, zato smo zdaj pred to dilemo. Bilo bi sicer dobro, če bi lahko pravico do azila razširili na tiste ekonomske migrante, ki trpijo nekakšno preganjanje zaradi nesposobnosti ali korupcije oblasti, a takoj, ko se začneš igrati s konvencijo, bodo skušali to izkoristiti ljudje, ki ji nasprotujejo, da bi jo dodatno oslabili. Zato menim, če moje mnenje kaj šteje, da bi morale biti Evropa in bogatejše države kljub vedno večjemu nasprotovanju domačega prebivalstva čim bolj fleksibilne do ekonomskih migrantov, obenem pa naj podpirajo konvencijo iz leta 1951. Na tem področju ne bi smeli zamegljevati, čeprav zamegljenost v realnosti že obstaja.
EU pogosto govori o ustavljanju t. i. ekonomskih migrantov z izboljšanjem gospodarskih razmer v njihovih državah izvora, kar sicer zveni razumno, vendar mar ne bi to neizogibno odprlo vprašanja, kako v teh državah delujejo evropska podjetja in ali bi bila sprememba v škodo evropskih podjetij, ki tam poslujejo na račun domačih gospodarstev? Omenili ste slabo upravljanje in korupcijo, ki sta notranja dejavnika, a obstajajo tudi zunanji dejavniki, ki ustvarjajo razmere, v katerih živijo ljudje v tistih državah. Kako torej vidite retoriko EU-ja na tem področju na eni strani in njegove politike na drugi?Oprostite mi, če bom podal bolj splošen odgovor. Zdi se mi, da so mednarodna razvojna pomoč, trgovski sporazumi in gospodarsko sodelovanje med Evropo in državami v razvoju teoretično dobri. Ne smemo pa pričakovati, da bo to zmanjšalo migracije. Dokazi namreč kažejo, da če globalizacija, kakršno si EU želi - torej da širi trgovske povezave z okoliškimi območji - spodbuja blaginjo, potem spodbuja tudi migracije. Tako bomo videli porast migrantov. To sicer ne bodo obupani ljudje, ki želijo priti na čolnih, ampak premožnejši ljudje, ki želijo priti v Evropo in uživati v plodovih svojega dela. Vlaganje v države v razvoju in krepitev trgovskih povezav z namenom zmanjševanja migracij bo sicer mogoče omejilo takšne, kot smo jim priča zdaj, torej migracije s čolni oziroma prisilne migracije obupanih ljudi, ne bo pa ustavilo mešanja ljudi iz različnih kultur.
To seveda ni argument proti izboljšanju razmer v državah izvora. Želim le poudariti, da če mislite, da bo trgovanje z državami v razvoju zmanjšalo migracije, vas čaka šok. Proizvedlo bo le drugačen tip migranta, relativno premožnejšega, tip ljudi, ki želijo potovati, tako kot želimo potovati mi v Evropi. Vendar v podsaharski Afriki in delu Magreba do zdaj nismo videli napredka zaradi trgovskih vezi z Evropo. Lahko pa rečemo, da če bi bila razvojna pomoč in trgovanje uspešna, bi bilo manj ljudi pripravljenih tvegati svoje življenje na poti v Evropo.
Kakšen naj bo širši kontekst, v okviru katerega naj razmišljamo o migracijah? Je ta pojav mogoče razumeti brez upoštevanja zgodovine kolonializma in zahodnega imperializma na eni strani in kapitalizma, globalnega toka kapitala in ekonomskih odnosov med revnimi in bogatimi državami na drugi? Naslov vaše knjige iz leta 2000 je ""Begunci pred vrati bogataša"". Je ta delitev na revne in bogate države po vašem mnenju ključna za razumevanje sodobnih migracij, tudi teh, ki smo jim zdaj priča v Evropi?Da. Ob tem naj dodam, da je bila Sirija precej bogata država do suše leta 2009, ko je moralo veliko kmetov zapustiti svojo zemljo in se je povečal pritisk na mesta. Zdaj je država v dolgi državljanski vojni, ki se bo, upamo, kmalu končala. A če pustimo vojne ob strani, bi bil moj odgovor, da je gospodarska neenakomernost, neenakomerna porazdelitev delovnih mest, bogastva in priložnosti med t. i. globalnim severom in globalnim jugom, močan dejavnik pri migracijah.

Tema migracije in tudi beguncev je kompleksna mešanica različnih dejavnikov, od gospodarskih stanj, vojn, pa tudi rasizma in celo koncepta nacionalnih držav. Se da to vprašanje sploh pravilno nasloviti brez obravnavanja vseh teh dejavnikov hkrati ali naj iščemo ločene rešitve in ločene odgovore?Moramo se zavedati, da imamo zelo omejeno moč za spremembe. Usoda nacionalnih držav se odvija sama po sebi, če nam je to všeč ali ne. A globalizacija je močna sila, in če nas zanimajo begunci in pravica do azila, moramo biti ozko usmerjeni in dejati, da bomo osredotočeni na konvencijo iz leta 1951 in da se ne bomo ukvarjali z globalizacijo ali usodo nacionalnih držav. Ljudje se namreč premikajo že stoletja, še pred nastankom nacionalnih držav. Kar moramo priznati, pa je legitimna pravica ljudi do premikanja.
Pri tem naletimo na konflikt z željami nacionalnih držav v Evropi, da ne sprejmejo toliko tujcev, kot jih želi priti. Obstaja torej inherenten konflikt med migracijami in nacionalno državo.Res je, pri čemer je nacionalna država relativno mlad koncept, tako kot je relativno novo dovoljenje za prečkanje meje. V Veliki Britaniji je potrebno šele okoli 110 let. Pred tem so se ljudje, sicer v precej manjšem številu, premikali bolj ali manj svobodno. Problem pri nacionalnih državah ob vprašanju beguncev je ta, da so meje držav zelo porozne za kapital, blago in storitve. To je še en razlog, zakaj se prebivalstvo teh držav čuti, da jih zunanjost ogroža. Globalizacija je naredila meje šibkejše, še posebej v odnosu do kapitala, a tudi glede premikanja ljudi in blaga. Gibanje blaga in storitev čez meje je bilo na splošno morda dobra stvar, gibanje kapitala je že bolj dvoumno, do pred kratkim pa smo mislili, da je za nas koristno tudi čezmejno gibanje premožnih in manj premožnih migrantov. Zdaj pa smo začeli v evropskih družbah o tem dvomiti.
Pri vprašanju meja smo soočeni z dvema skrajnostma. Ena je popolno zaprtje meja, druga pa njihovo popolno odprtje. Če se posvetimo drugemu predlogu, mar ne bi popolno odprtje meja zahtevalo ponovnega razmisleka o samem konceptu nacionalnih držav, kot jih poznamo?Mislim, da sploh ni mogoče popolnoma odpreti meje. Tukaj bi bil bolj pragmatičen. Bil sem na številnih mejah, ki jih želijo ljudje prečkati, in glede na izkušnje bi dejal, da je zaželen star, napol učinkovit model, ki dopušča napake. Bolje je imeti meje, ki bi bile podobne tistim iz osemdesetih in devetdesetih let z nadzorom priseljevanja, s simbolno prisotnostjo obmejne policije in carine, ko si vedel, da prečkaš mejo. Tudi v teh razmerah so ljudje sicer vstopali in izstopali iz držav na nedovoljen način. Zame je ta porozna, a obstoječa meja najboljša izbira. Gre za kompromis. Skrbi me ideja, da bi vzpostavili popolnoma zaprte meje, ki se jih ne da prečkati. Deloma tudi zato, ker čim več vlagaš v nadzor meja, tem bolj inovativni postajajo ljudje, deloma pa zato, ker so takšne meje varne. Ljudje namreč ne tvegajo vedno svojih življenj ob njihovem prečkanju. Če pa ustvarite neprodušne meje, kot jih želi Trump in kot sta jih pred njim na meji z Mehiko želela ustvariti Obama in Clinton, boste povzročili veliko smrtnih žrtev med ljudmi, ki želijo te meje prečkati.
A ravno to je eno od osrednjih vprašanj glede odnosa Evrope in Evropejcev do beguncev in migrantov, in sicer da njihovo življenje ni vredno toliko kot naše, torej njihova smrt ni tako pomembna.Prav imate.
Tukaj pa že vstopamo v področje rasizma, ko nismo več zaskrbljeni zaradi pomanjkanja virov in tega, kako bi odprtje meja za revne tujce vplivalo na našo blaginjo in stopnjo gospodarske razvitosti. Pred leti ste, recimo, pisali o tem, kako sovražno je britanski tisk govoril o migrantih in beguncih, zdaj pa je ta sovražni diskurz osrednji v celi Evropi.Postaja osrednji, da. Kot nekdo, ki je velikokrat govoril na srečanjih na temo azila in migracij, sem vedno skušal zavzeti stališče, da če nasprotuješ priseljevanju, pravici do azila, svobodi do premikanja in če nočeš, da v tvojo državo prihajajo tujci, to še ne pomeni nujno, da si rasist. Ena od refleksnih reakcij levice v Veliki Britaniji in delih Evrope je bila označiti nasprotovanje priseljevanju za rasizem. Temu sem se skušal zelo dolgo upirati. Zdaj pa diskurz v ZDA in delih Evrope napeljuje k ugotovitvi, da strah pred tujci oziroma, če povem bolj velikodušno, tesnoba glede tujcev prevzema rasistične značilnosti. Zdaj veliko težje ločim nasprotovanje priseljevanju iz različnih razlogov, bodisi strahu za službe bodisi zelo zaščitniškega odnosa do lastne kulture, od odnosa, ki ima rasistično konotacijo. To sicer ima svoje razloge. Močno je povezano z zahodnimi posredovanji na Bližnjem vzhodu v zadnjih 15 letih in porastom nasilnega džihadizma, tudi v sami Evropi. Družbe so se namreč močno polarizirale - kar je sicer natanko to, za kar se džihadizem zavzema - in se obračajo navznoter v lastne kulture na način, na kakršnega tega nismo počeli v osemdesetih in devetdesetih letih, ko se je globalizacija ravno dobro začela.
Čemu ste torej pred leti pripisovali to nasprotovanje priseljevanju?Pripisoval sem ga strahu za službe in povezanost skupnosti ter strasti, ki obstaja v Veliki Britaniji in morda tudi drugod do ""domačega"". Ko ljudje izgubljajo zaupanje v osrednje vlade, kot se dogaja po vsej Evropi, se umikajo v lokalno okolje. Želijo lokalna podjetja, hrano lokalnega izvora, vse mora biti lokalno, kar je odziv na globalizacijo. Migranti pa so na neki način del tistega, čemur se želijo ljudje upreti, pri čemer ni nujno, da so rasisti. Takšno je bilo moje izhodišče. Mislim oziroma mislil sem, da za nasprotovanje priseljevanju ni nujno potrebno biti rasist. Postalo pa je očitno, da ima vrsta priseljevanja, ki ji ljudje nasprotujejo, težnjo po rasnih značilnostih. Lahko gre za muslimane, pri čemer gre - čeprav je v resnici kulturna - v praksi za rasno značilnost. V Veliki Britaniji obstaja v zadnjih letih nasprotovanje vzhodnim Evropejcem, zelo rasistično nasprotovanje, z napadi na Poljake recimo. Postopoma je postala moja obramba stališča, da lahko nasprotuješ priseljevanju in te kljub temu ne bom označil za rasista, šibkejša. Postalo mi je veliko težje poslušati nekoga, ki nasprotuje priseljevanju, in si misliti, da ni rasist. To je velika sprememba.
Tudi kampanja za brexit je to dobro ponazorila.Ta kampanja je odstranila pokrov z nečesa, kar je dve, tri generacije zatiral politično korektno multikulturnost. Na britanski levici, govorim o levici, ki je levo od Laburistične stranke, obstaja močno nasprotovanje multikulturnosti, saj ne želijo t. i. deljivega državljanstva in podobnih konceptov. Menijo, da nisi temnopolt državljan ali bel državljan, muslimanski, krščanski ali afrokaribski državljan, ampak si državljan, pika.
Kot nekakšo barvno slepo državljanstvo.Tako je. In v Franciji, kjer trenutno živim, je to načelo zelo močno. Ravno zato Francija nikoli ni izkusila prave multikulturnosti. Ideja nedeljivega državljanstva, ki ne dopušča različnih identitet, je namreč premočna. A kot sem dejal prej, menim, da je bil multikulturnost nujna stopnja v Veliki Britaniji, saj je domače in migrantske skupnosti povezal. Zdaj pa obstaja nezadovoljstvo s tem in mislim, da je referendum o izstopu iz EU-ja odprl prostor, v katerem so ljudje nenadoma začutili, da lahko končno oznanjajo lastno identiteto, saj so bili siti poslušanja o ""nebritanskih"", ""neavtohtonih"" identitetah. In pri tem so šli do konca, kar je zelo strašljivo.

Evropska politika se še posebej na področju beguncev in migracij zelo hitro premika vse bolj na desno. A ni bila skrajna desnica tista, ki je vzpostavila nadzor in žice na mejah, tudi znotraj Evrope, da bi preprečila vstop beguncem in migrantom, pač pa zmerno konservativne, liberalne, tudi socialdemokratske stranke. V primeru ZDA je tako Obama iz države izgnal več ljudi kot kateri koli predsednik pred njim. Kakšne sklepe glede politične slike v Evropi in ZDA lahko povlečemo iz odzivov uveljavljenih strank na množični prihod migrantov in beguncev?Mislim, da gre tukaj za več - oziroma onkrajstrankarski problem. Moramo si predstavljati množice volivcev, ki stojijo za voditelji in visokimi predstavniki strank ter jim sporočajo, da ne želijo priseljevanja. Če pogledamo ZDA, vidimo, da si je več ljudi, tudi George W. Bush, močno prizadevalo rešiti problem nedovoljenega priseljevanja. V ZDA je že okoli 11 milijonov nedovoljenih priseljencev. Ustrezna zakonodajna rešitev tega vprašanja je bila tem priseljencem ponuditi amnestijo, kar so podpirali številni ljudje v obeh strankah. Temu pa so nasprotovali volivci in nekateri njihovi predstavniki. Želeli so namreč nekaj v zameno, in sicer nepredušno zaprto mejo. 11 milijonom nedovoljenim priseljencem dodelite amnestijo, nato pa je konec z nedovoljenim priseljevanjem, so menili.
Problem politikov, ki so želeli podeliti amnestijo vsem, ki so bili v državi nezakonito, kar je sicer zelo uspešno storil Reagan, je bil, da jim ljudi ni uspelo prepričati, da bodo nepredušno zaprli mejo. Liberalci in konservativci pa zagovarjajo logiko prostega trga, po kateri morate s svobodnim premikanjem blaga in storitev pričakovati tudi svobodno premikanje ljudi, delavcev, služb, kar je nekaj, čemur Trump močno nasprotuje. Po tej logiki moraš torej imeti liberalno migracijsko politiko. A v ZDA se je iz razlogov, ki mi niso povsem jasni, so pa povezani s tem, kar ste prej vprašali, torej z rasizmom, razširilo mišljenje, ki je onemogočalo amnestijo in zahtevalo strožji nadzor meja.
Tukaj je Trump tudi v neposrednem konfliktu z nekaterimi od največjih kapitalistov v ZDA, ki nasprotujejo koncu nezakonitega priseljevanja, saj to omogoča ceneno delovno silo. V razpravi o nezakonitem priseljevanju v primeru ZDA moramo torej vzeti v obzir tudi kapitalizem.Seveda. Menim sicer, da sem na to vprašanje odgovoril že s prejšnjim odgovorom, torej da globalni kapitalizem temelji na svobodnem gibanju kapitala, blaga, storitev in ljudi. Vsi pravi kapitalisti, ne samo neoliberalci, razumejo, da trgovina v sodobnem času podrazumeva vse te stvari in ideja, da ljudem preprečiš svobodno gibanje, kapitalu in blagu pa ga omogočiš, ni tista, v katero bi verjel Obama ali njegovi predhodniki. Trump je nekaj drugega. On je na neki način tudi proti svobodi gibanja za kapital, pa tudi za blago in storitve. Na ta način je vsaj dosleden.
Ne tako dosleden, če upoštevamo, da so številni njegovi izdelki izdelani na tujem.Res je. No, ne branim Trumpa.
Tukaj bi rad dodal, da konservativci in liberalci, ki menijo, da mora obstajati svoboda gibanja tako za kapital in storitve kot za ljudi, menijo, da mora biti prosto gibanje kapitala in storitev omogočeno z zakonom, pri ljudeh pa jih zadovoljijo tudi nezakoniti načini premikanja in se ne obremenjujejo s trpljenjem, ki ga morajo ti ljudje zaradi tega doživeti na poti v ZDA, dokler predstavljajo poceni delovno silo.Tako je. In vseeno jim je, da so razmere, k jih tem ljudem za življenje in delo vsilijo delodajalci, nezakonite. A kolikšen del prebivalstva posameznih nacionalnih držav v Evropi predstavljajo ti liberalni, tržno naravnani kapitalisti, ki svobodnemu gibanju kapitala, blaga in ljudi ne nasprotujejo? Nisem prepričan, da je teh ljudi veliko, mislim celo, da jih vse manj in da se razpoloženje v Evropi obrača proti temu. Ta desničarski odziv, ki ste ga prej omenili, je tudi odziv na kapitalizem. Poglejte Marine Le Pen. Ona je nacionalsocialistka. Je nacionalistka, ima pa socialistično agendo, je zelo protekcionistična in ne mara svobode gibanja kapitala ali drugih prej omenjenih svobod. Nasprotovala bi tudi temu, da bi revni Maročani v Franciji delali v nesprejemljivih delovnih razmerah. Desnica se torej odziva tudi na kapitalizem. Je proti globalnemu kapitalizmu. Tukaj je podobna levici, a ponuja popolnoma drugačne odgovore.
Bi skrajnodesni politiki, kot je Marine Le Pen, prav tako nasprotovali evropskemu vlaganju v Afriki ali Aziji?Mislim, da bi temu nasprotovali, razen če bi bila ta vlaganja izključno v korist prebivalstvu njihovih držav. Vprašanje je sicer, kaj bi bila ta korist. Nacionalna fronta ali Ukip bi morala na to odgovoriti. Morda bi rekli, da z vlaganjem v tujini zmanjšujejo priseljevanje. Pripadniki Nacionalne fronte si verjetno želijo, da v Francijo ne bi prihajalo veliko ljudi, naj bodo revni ali premožni. To je torej težko vprašanje za skrajno desnico. Če bi na oblast kdaj prišel nekdo, kot je Marine Le Pen, bi moral to dobro pretehtati.
Rad bi pa izpostavil še eno stvar glede priseljevanja v Evropo. Redek vir, o katerem nihče ne govori, so pravice. Pomislite na različne konvencije EU-ja glede državljanskih pravic, na Deklaracijo ZN-a o človekovih pravicah in številne druge mednarodne konvencije in se vprašajte, koliko držav na svetu jih zares uveljavlja. Trenutno je Evropa prostor, kjer se te pravice bolj spoštujejo kot drugje po svetu. In številni ljudje, ki prihajajo v Evropo, ne prihajajo le zaradi lakote, ambicij, terorja in drugih številnih razlogov, ampak tudi zaradi tega, ker so tukaj te pravice bolj ali manj še zagotovljene.
To je sicer deloma res, a če pogledamo razmere v begunskih taboriščih v Grčiji, Srbiji in drugje na obrobju Evrope, vidimo, da te pravice veljajo le za nekatere ljudi, ne pa za vse.Točno. In priča smo odmiranju oziroma selektivnemu zagotavljanju teh pravic, delno tudi zaradi zelo velikega števila ljudi, ki so prišli. Pravzaprav je osupljivo, kako prestrašena celina smo, in ne vem, zakaj.
Dotaknili ste se percepcije migrantov in prosilcev za azil. Obstajata dve skrajnosti. Ali so povsem dehumanizirani in predstavljeni zgolj kot varnostna grožnja in paraziti ali pa so idealizirani kot ljudje brez kakršnih koli nevšečnih osebnih značilnosti. Kot da nimajo pravice biti sebični, jezni, negativno nastrojeni ali nadležni, kakršni smo lahko preostali. Čemu pripisujete to distorzirano percepcijo migrantov in beguncev?Ozko gledano, gre za idealizacijo, bodisi pozitivno bodisi negativno. Odgovor je, da jih ne poznamo, zato si jih moramo domišljati. Pravzaprav jih ne želimo poznati in si jih raje domišljamo, vsak pa si jih domišlja na svoj način. Če ste veren musliman ali veren kristjan, si jih boste predstavljali kot dobre, pa tudi če si jih boste predstavljali kot slabe, boste čutili nekakšno dolžnost, da jim pomagate. Če imate močno preferenco za lastno raso, si jih boste predstavljali kot vsiljevalce, ki prihajajo nepovabljeni. Zanimivo pa je, da je edina stvar, ki si je ne moremo predstavljati, ta, da bi lahko bili nekoč begunci mi in da bodo nas pošiljali skozi koridorje v to ali ono državo ali nas ustavili na meji. Zakaj si ne moremo predstavljati tega? Mislim, da zato, ker smo naivni, ali pa ker nimamo osnovnega védenja o evropski zgodovini.
"
http://www.rtvslo.si/svet/razmere-prebeznikov-v-beogradu-hujse-kot-v-dzungli-v-calaisu/413241,prebežniki,"
					24. januar 2017 ob 10:48
					Beograd - MMC RTV SLO","
B. V.
","Razmere prebežnikov v Beogradu ""hujše kot v 'džungli' v Calaisu""","V Srbijo vsak dan prihaja do sto novih prebežnikov, med njimi številni otroci, kljub poročilom o nasilnem ravnanju z njimi in zelo hudemu mrazu. Pojavljajo se primerjave z begunskim taboriščem ""džungla"" v Calaisu.
Lanskoletni sporazum med EU-jem in Turčijo, ki je imel za namen ustaviti prihod prebežnikov v Unijo preko Sredozemskega morja iz Turčije v Grčijo, je povzročil, da so številni prebežniki prisiljeni odpraviti se po smrtonosni kopenski poti čez Balkan. Otroci, stari tudi le osem let, tako trpijo hude vremenske razmere, napade psov in nasilno ravnanje policije in tihotapcev ljudi, poroča Guardian.
Srbija, ki meji s članicami EU-ja Madžarsko, Bolgarijo, Romunijo in Hrvaško, je tranzitna država za ljudi, ki želijo priti v zahodno Evropo. V državi je obtičalo okoli 7.000 ljudi, ki si večinoma želijo nadaljevati pot skozi Madžarsko.
Množična vračanja v SrbijoMednarodna nevladna organizacija Save the Children (Rešimo otroke, op. a.) sporoča, da je v zadnjih dveh mesecih 1.600 prebežnikov dejalo, da so jih iz Hrvaške in Madžarske nezakonito izgnali nazaj v Srbijo, čeprav so mejo že prestopili.
Tudi Visoki komisariat ZN-a za begunce (UNHCR) sporoča, da še naprej sprejema na stotine poročil prebežnikov, ki jih članice EU-ja pošiljajo nazaj v Srbijo. Save the Children medtem opozarja, da gre za nezakonita vračanja prebežnikov, pri čemer se zanemarja človekova pravica do individualne obravnave.
Večina prebežnikov v Srbiji je sicer nastanjena v azilnih domovih, številni prebežniki pa se bojijo takšne nastanitve zaradi strahu pred pridržanjem za nedoločen čas ali nezakonito deportacijo. Zato mnogi iščejo pomoč tihotapcev ljudi, poroča Guardian.
Beograd ""hujši od Calaisa""V Beogradu okoli 2.000 ljudi prebiva v zapuščenih skladiščih blizu železniške postaje, tamkajšnje razmere pa se opisujejo kot grozne in nepredstavljive. Človekoljubna organizacija Médecins Sans Frontières (Zdravniki brez meja, op. a.) svarijo, da Beogradu ""grozi, da postane odlagališče"" za prebežnike, ""nov Calais, kjer bi ljudje obtičali"".
""Hujše je od vsega, kar sem videla, odkar delam na temo begunske krize v zadnjih letih. Hujše je od džungle v Calaisu, pa sem mislila, da je bila tisto najhujša humanitarna kriza, ki bi si jo lahko zamislili v Evropi ali na njenih mejah. To je res šokantno,"" je dejala predstavnica Save the Children Gemma Parkin, ki se je ravno vrnile iz Srbije.
Pretepanja, kraje, težave z mafijoPonoči je -15 stopinj, čez dan pa -12, je dejala, ljudje pa so neustrezno oblečeni. Kot je dejala Parkin, so tam popolnoma sami tudi osemletni otroci, v prostorih ni postelj, oken ali ogrevanja. Ljudje se grejejo tako, da zažigajo smeti in odpadke, zaradi česar je vse polno strupenega dima. Med tam živečimi prebežniki je tudi 12-letni otrok iz Afganistana, ki želi priti do sorodnikov v Nemčiji, a je obtičal v Srbiji. Kot je dejal, je imel na poti številne probleme, še posebej v gozdovih. Tepla jih je bolgarska policija, jim vzela denar, spraševali so jih, zakaj so prišli v Evropo. Težave so imeli tudi z organiziranim kriminalom, je dejal. Ti otroci se zdaj bolj zanašajo na tihotapce ljudi kot na EU, po poročanju Guardiana opozarja Gemma Parkin.
Save the Children ocenjuje, da v Srbijo vsak dan prispe do 100 prebežnikov. Od tega je okoli 46 odstotkov otrok, 20 odstotkov pa jih je brez spremstva. UNHCR je sporočil, da je od začetka leta zaradi mrazu umrlo najmanj pet beguncev. Save the Children poziva EU, naj stori več za pomoč. V nedeljo smo sicer poročali, da bo Srbija od Evropske unije dobila dodatne štiri milijone evrov za pomoč prebežnikom, ki naj bi jih Srbija porabila za nakup hrane in izboljšanje razmer v begunskih centrih. Dodatno pomoč EU-ja je v Beogradu oznanil evropski komisar za humanitarno pomoč in krizno upravljanje Hristos Stilianides.
"
http://www.rtvslo.si/slovenija/medtem-ko-prezebli-begunci-zmrzujejo-politika-se-vedno-isce-sistemske-resitve/413183,prebežniki,"
					23. januar 2017 ob 16:07
					Ljubljana - MMC RTV SLO, STA","
T. H.
","Medtem ko prezebli begunci zmrzujejo, politika še vedno išče sistemske rešitve","Politični odločevalci morajo najti sistemske rešitve, humanitarna pomoč posameznikov in organizacij namreč ni dovolj pri reševanju begunske krize, so se danes slišala opozorila.
Društvo Adra Slovenija je pred dobrim tednom sprožilo akcijo Ogrejmo jih, v okviru katere zbirajo denarna sredstva za nakup toplih oblačil, nogavic in drugih nujnih potrebščin za begunce v taboriščih v Grčiji, kjer se ljudje borijo s hudim mrazom, vetrom, snegom, pomanjkanjem vode, elektrike in ogrevanja. Mraz je tam že zahteval tudi prve smrtne žrtve.
Na današnji novinarski konferenci v ljubljanski mestni hiši so v Adri zato pozvali k sistemskemu reševanju begunske krize. V dobrem tednu so sicer skupaj zbrali že več kot 12.000 evrov z nakazilom na transakcijski račun in prek donacij s sporočili SMS, je dejala predsednica društva Maja Ahac. S slabimi 6.000 evri, ki so jih prejeli na TRR-ju, pa so že nakupili nujno potrebno toplo spodnje perilo, ki ga bodo razdelili v begunskem taborišču Nea Kavala Polikastro na severu Grčije.
Kot je obrazložil prostovoljec Jure Poglajen, pobudnik akcije, so denarna sredstva najučinkovitejša, saj lahko kupijo tiste stvari, ki jih najbolj potrebujejo, z nakupovanjem v lokalni skupnosti pa podpirajo lokalno gospodarstvo. Hkrati je pojasnil, da bi bilo zbiranje materialnih sredstev prevelik finančni zalogaj, saj bi bil strošek prevoza precej višji od vrednosti podarjenih izdelkov.
Društvo Adra še vedno zbira sredstva za pomoč beguncem v Grčiji, ki trpijo zaradi mraza.
Sredstva se lahko nakaže na transakcijski račun SI56 6100 0001 1934 645 z namenom Grčija ali prek sporočila SMS na telefonsko število 1919 s ključno besedo LJUDJE5. 
""Hitrost, učinkovitost in tam, kjer je potrebno""Nekdanji predsednik Danilo Türk je pohvalil akcijo društva, saj deluje hitro, učinkovito in tam, kjer se najbolj potrebuje in v lokalnem okolju, kar pa je temeljno sporočilo humanitarnega dela. Je pa opozoril, da ""politika ni dobra politika, če se omeji le na humanitarnost"", in poudaril, da je pomembna kakovostna politika, ki najde sistemske rešitve za težave.
Evropska unija bi se morala ukvarjati z vzroki in posledicami za množične migracije ter s tem, da se angažirajo tisti, ki imajo veliko kapitala, a ne želijo sodelovati pri humanitarni pomoči, je dejal evropski poslanec Ivo Vajgl. Opozoril je tudi, da je EU namenil več milijard evrov za begunsko krizo, vendar je le manjši del namenjen odpravljanju vzrokov tam, od koder prihajajo prebežniki.

Dobrodelno akcijo podpira tudi grški veleposlanik v Sloveniji Nikolas Protonotarios, ki se je zahvalil Sloveniji in prebivalcem za izkazovanje solidarnosti do beguncev.
"
http://www.rtvslo.si/begunska-kriza/eu-bo-srbiji-namenil-stiri-milijone-evrov-za-pomoc-prebeznikom/413097,prebežniki,"
					22. januar 2017 ob 12:59
					Beograd - MMC RTV SLO, STA","
B. V.
",EU bo Srbiji namenil štiri milijone evrov za pomoč prebežnikom,"Srbija bo od Evropske unije dobila dodatne štiri milijone evrov za pomoč prebežnikom, ki naj bi jih Srbija porabila za nakup hrane in izboljšanje razmer v begunskih centrih.
Dodatno pomoč EU-ja je v Beogradu oznanil evropski komisar za humanitarno pomoč in krizno upravljanje Hristos Stilianides, ki je pohvalil delo srbske vlade v času množičnega prihoda prebežnikov.
Stilianides je obljubil, da bo EU dodatno pomagal pri zagotavljanju prehrane za prebežnike v centrih po Srbiji. Srbski minister za delo Aleksandar Vulin je poudaril, da Srbija ne bo povečala kapacitet v begunskih centrih. Trenutno ima Srbija na voljo okrog 6.000 mest, Vulin pa meni, da so srbske namestitve ""najkakovostnejše na migrantski poti"". Denarna sredstva EU-ja bo Srbija porabila za nakup hrane in izboljšanje razmer v begunskih centrih, obljublja Vulin.
Vulin je še dejal, da Srbija pomaga vsem pri zagotavljanju namestitve, medicinske in pravne zaščite. Za vse, tudi tiste, ki so trenutno na ulicah in v parkih, je prostor v centrih, pravi.
V zapuščenih skladiščih v Beogradu v obupnih razmerah sicer živi med 1.000 in 2.000 prebežnikov, ki jih je še posebej močno prizadel hud mraz.
"
http://www.rtvslo.si/slovenija/gyoerkoes-znidarjeva-pritiski-sveta-evrope-na-poslance-so-nedopustni/413029,prebežniki,"
					21. januar 2017 ob 10:43
					Ljubljana - MMC RTV SLO, STA","
Al. Ma.
",Györkös Žnidarjeva: Pritiski Sveta Evrope na poslance so nedopustni,"Notranja ministrica Vesna Györkös Žnidar je ocenila, da so pritiski, ki jih komisar Sveta Evrope Nils Muižnieks izvaja na slovenski parlament, nedopustni. Slovenija je sposobna sama pisati zakone, sporoča. 
Komisar Sveta Evrope za človekove pravice Nils Muižnieks se je v torek s pismom obrnil na predsednika DZ-ja Milana Brgleza in poslance pozval, naj novelo zakona o tujcih zavrnejo, ker je po njegovi oceni v nasprotju z več evropskimi in mednarodnimi standardi. Sloveniji je ponudil strokovnjake, ki bi z veseljem pomagali napisati novo zakonodajo. 
Notranja ministrica Vesna Györkös Žnidar je Muižnieksov poziv zavrnila. V intervjuju za časopis Večer je ocenila, da so takšni pritiski na poslance slovenskega parlamenta neprimerni in nedopustni. ""Slovenija je sposobna sama pisati svoje zakone, ne potrebujemo pomoči od zunaj,"" je dejala.
Neprilagojenost množičnim migracijamOpozorila je, da obstoječe normativne podlage, tudi Ženevska konvencija, niso prilagojene množičnim migracijam, ki smo jim priča. Te so ""konceptualno vedno bolj izključujoče s potrebo po individualni obravnavi. To je objektivno dejstvo"". 
Ekonomskih migracij po njenem mnenju ni mogoče reševati znotraj azilnega sistema. Tako pričakuje impulz nevladnih organizacij, da se spodbudi diskurz v smeri spremembe mednarodnih pravnih podlag, ""morda tudi v smeri omejitve določenih pravic, kajti zdaj prihaja res do še hujših in zapletenih situacij, saj se to kompenzira z varnostnimi ukrepi držav"".
V iskanju ""bolj vzdržnega sistema""Po njenem mnenju je ""edina prava pot, tudi s strani Evropske unije, da preneha to rigidnost, birokratsko mentaliteto, z na neki način navidezno humanitarnostjo in solidarnostjo in se začne iskati nov sistem, ki bo vzdržen in bo ustrezal potrebam sodobnega časa"". Ministrica krivi EU za prizore, ki jih gledamo v Grčiji, Srbiji, ker dovoljuje nenadzorovan pritok ljudi na svoje ozemlje.
Prepričana je, da potrebujemo učinkovit nadzor na zunanjih evropskih mejah in vzpostavitev varnih območij zunaj EU-ja, kjer bi se ugotavljalo, kdo je upravičen do zaščite znotraj Unije.
Schengen je v praksi razpadel""Schengen je de facto razpadel, prosti pretok ljudi je načet,"" je opozorila in poudarila, da se države na severu zapirajo, od Slovenije pa se zahteva, da kot varuh schengenskega prostora prispeva velik delež k zagotavljanju varnosti v EU-ju. A po njenem mnenju je ""samo vprašanje časa, katera država bo tista, ki bo izgubila nadzor in se jo bo imelo za krivca, da bodo stare članice EU-ja lahko imele kvazi legitimen razlog, da se lahko ustvari t. i. mini schengen"".
S predlagano novelo zakona o tujcih sicer preprečujejo izredno stanje, meni. Tudi v amandmajih na predlog po njenih besedah po napornih koalicijskih usklajevanjih navezave na izredno stanje ni več. Na ministrstvu se namreč niso strinjali s tem, da bi se v zakon o tujcih vneslo urejanje izrednega stanja na način, da ne bi smeli ukrepati, dokler takega stanja ni.
Kaj poreče ustavno sodiščeO ustavnosti novele zakona po njenem mnenju dokončno lahko presoja le ustavno sodišče. Če bi se to zgodilo, bi bilo to celo dobrodošlo, ""ker bo potem Slovenija lahko še bolj celovito pristopila k soočenju z migracijskim problemom,"" je navedla.
Razmerja znotraj koalicije in strankeNa vprašanje, ali bo odstopila, če bo ustavno sodišče odločalo in odločilo, da je zakon neustaven, pa je dejala, da ""ni mogoče govoriti o odgovornosti ministra"", ki vladi predlaga zakon, glede na to, da se končno tehtanje o sprejemljivosti zakona opravlja v DZ-ju.
O podpori vladnemu predlogu si niso enotni niti v SMC-ju. Na vprašanje, ali je to točka preloma med njo in stranko, je ministrica dejala, da težko gleda na vse tako, ""saj je pomembno predvsem to, da sva si s predsednikom vlade enotna v stališču, da imamo vsi skupaj samo eno državo in da moramo z njo ravnati odgovorno. To počnemo v imenu ljudi"". 
Dotaknila se je tudi grožnje terorizma in med drugim poudarila, da potrebujemo odločnejše pravosodno odzivanje na fenomen tujih terorističnih borcev in druge nove pojave. ""V Sloveniji še vedno čakamo na spremembe kazenskega zakonika, ki bi bolj konkretiziral ta kazniva dejanja,"" je še dejala. 
Cerar: Zakon zagotavlja varnostPremier je v petek znova izrazil svojo polno podporo ministrici ter predlogu. Ocenil je, da bo zakon o tujcih zagotavljal varnost državljanov. Po njegovem mnenju se nobena mednarodna konvencija in niti ustava ne sme razlagati tako, da bi z razlago ogrožali človekove pravice, varnost državljanov in prebežnikov. Množične kršitve človekovih pravic in bistveno poslabšanje varnostne situacije za vse bi se zgodilo, če bi severne države zaprle mejo, Slovenija pa bi postala žep, kjer bi se ustavile migracije, je poudaril. 
"
http://www.rtvslo.si/svet/v-sobotni-nesreci-ladje-s-prebezniki-pogresanih-okoli-180-ljudi/412697,prebežniki,"
					17. januar 2017 ob 18:34
					Tripolis, Rim - MMC RTV SLO","
B. V.
",V sobotni nesreči ladje s prebežniki pogrešanih okoli 180 ljudi,"Potem ko se je v Sredozemskem morju v soboto prevrnila ladja s prebežniki, je pogrešanih skoraj 180 ljudi, štirje so mrtvi. Tudi pogrešani so domnevno umrli.
Humanitarni delavci Mednarodne organizacije za migracije (IOM) in Visokega komisariata ZN-a za begunce (UNHCR) so govorili s štirimi preživelimi, dvema iz Eritreje in dvema iz Etiopije, ki so v ponedeljek prispeli v pristanišče Trapani na Siciliji.
Preživeli, trije moški in ženska, so ""travmatizirani in izmučeni"", poroča Al Džazira. Kot so dejali, so na lesenem čolnu z več kot 180 ljudmi na krovu iz Libije odpluli v petek. Vsi potniki so prihajali iz vzhodne Afrike.
Po petih urah na morju je motor nehal delati, v čoln pa je začela vdirati voda. Medtem ko se je čoln potapljal, je bilo vse več ljudi pod vodo. Eden od preživelih je opisal obupane poskuse, da bi našel svojo ženo, ki je bila na sredini ladje.
Rešeni po več urahPreživeli so bili v vodi več ur, preden so jih rešili v soboto 30 navtičnih milj od obale Libije. Našla jih je francoska ladja, ki deluje v okviru operacije Triton mejne agencije EU-ja. Iz vode so reševalci potegnili tudi štiri trupla, v Trapani pa so prepeljali 34 ljudi, ki so jih rešili z drugega ponesrečenega čolna.
Po podatkih UNHCR-ja je prišlo v italijanska pristanišča leta 2016 okoli 181.000 prebežnikov, na morju pa jih je umrlo več kot 5.000. Od začetka letošnjega leta je v Italijo prišlo okoli 2.300 prebežnikov.
"
http://www.rtvslo.si/slovenija/evropska-opozorila-glede-zakona-o-tujcih-nekaj-negotovosti-vnesla-tudi-v-koalicijo/412690,prebežniki,"
					17. januar 2017 ob 17:28,zadnji poseg: 17. januar 2017 ob 20:48
					Ljubljana - MMC RTV SLO, STA","
T. H.
",Evropska opozorila glede zakona o tujcih nekaj negotovosti vnesla tudi v koalicijo,"Vsebina novele zakona o tujcih je po pritiskih iz domače in mednarodne javnosti še nejasna. V koaliciji bodo počakali na mnenje zakonodajno-pravne službe, opozicija je glede podpore razdeljena.
Glede novele zakona o tujcih so zaskrbljenost v pismih premierju Miru Cerarju in predsedniku DZ-ja Milanu Brglezu izrazili tudi v Svetu Evrope, češ da predlagani ukrepi sprožajo vrsto vprašanj v zvezi z Evropsko konvencijo o človekovih pravicah.
Nekateri so prepričani, da bi z novelo, ki predvideva ukrepe ob spremenjenih migrantskih razmerah, kršili tudi slovensko ustavo. V koaliciji zato napovedujejo, da bodo do petka, ko bo novelo obravnaval pristojni odbor DZ-ja, našli rešitev, ki bo skladna tako z ustavo kot evropskimi konvencijami.
Zatrjevanje, da ne bodo povozili demokratičnih standardovVodja poslanske skupine SMC-ja Simona Kustec Lipicer je v današnji izjavi za medije napovedala, da ne bodo nikoli sprejeli rešitve, ki bi šla mimo demokratičnih standardov države. ""Naša skrb je varovanje človekovih pravic in načel pravne države,"" je še dejala.
V poslanski skupini se po njenih besedah intenzivno seznanjajo z vsebinskimi rešitvami; kot je dejala, imajo kar nekaj notranjih usklajevanj, uskladili se bodo tudi še na ravni koalicije. Njihov cilj je predlagati in sprejeti najboljšo možno vsebinsko rešitev za vladni cilj.
Da bodo naredili vse, da bo zakon v skladu z ustavo in mednarodnimi konvencijami, je napovedala tudi poslanka SD-ja Bojana Muršič. O amandmajih še ni mogla govoriti, ker jih do izjave novinarjem v poslanski skupini še niso videli.
Kot je še dejala, čakajo na mnenje zakonodajno-pravne službe, na podlagi katerega bodo do petkovega odbora DZ-ja pripravili ustrezno besedilo amandmajev. Takega predloga, kot je sedaj, poslanka sicer ne more podpreti, dodala pa je, da je ""do petka še nekaj časa"".
Novela naj bi bila ""mehkejša""Možnost sprememb novele zakona je dopustil tudi predsednik DeSUS-a Karl Erjavec, ki je že napovedal podporo, v poslanski skupini pa so nekoliko bolj previdni.
Vodja strankine poslanske skupine Franc Jurša je povedal, da so poslanci danes o noveli razpravljali z državnim sekretarjem na ministrstvu za notranje zadeve Boštjanom Šeficem. Z odgovori so zadovoljni, a glede zakona še pričakujejo spremembe.
Jurša je izpostavil varnost in človekove pravice, ki ju je treba povezati. Ko bo to čim bolj usklajeno z ustavo, v DeSUS-u ne bodo več imeli težav s potrditvijo zakona. V stranki tudi razumejo opozorila Sveta Evrope, je povedal Jurša. Bi bil pa zelo zadovoljen, če bi bili evropski politiki tako ažurni in hitri, ko so se pojavile prve težave migrantske problematike.
Spomnil je, da se zakon sprejema ""na zalogo"", nekateri celo razmišljajo, da bi ga bilo modro sprejeti, ko se bo nekaj zgodilo. Osebno pa Jurša meni, da to ne bi bila prava rešitev, pač pa je treba imeti predloge pripravljene, če jih bodo potrebovali. Napovedal je, da bo novela ""mehkejša"", ko jo bo koalicija predvidoma amandmirala.
Amandmaji iz vrst opozicijePoslanec SDS-a Vinko Gorenak pa je na današnji novinarski konferenci pozdravil predlog novele zakona o tujcih in ji napovedal podporo njegove stranke z nekaj dopolnili. V SDS-u bodo namreč vložili amandma, da lahko pogojno zaprtje državne meje sprejme vlada, in ne dve tretjini poslancev, kot to sicer predvideva trenutni predlog novele.
Z drugim amandmajem pa predlagajo, da ni potrebna predvidena ustanovitev posebnega vladnega urada, ki naj bi se ukvarjal s temi vprašanji, to delovno področje naj ostane pod pristojnostjo ministrstva za notranje zadeve. Po Gorenakovem mnenju bi se z uradom ministrica Vesna Györkös Žnidar želela ""rešiti vročega kostanja"".
Tudi v opozicijskem NSi-ju bodo novelo podprli, a z nekaj popravki. Vložili bodo namreč amandma, s katerim bi za aktivacijo ukrepov potrebovali absolutno večino, torej 46 glasov vseh poslancev, je povedal poslanec stranke Jernej Vrtovec.
Evropske institucije pa bi po njegovem mnenju morale učinkovito ukrepati, da bi se migrantska problematika preprečila že v izvoru. ""Ne more pa se sedaj od držav članic EU-ja pričakovati, da lahko sprejmemo preveliko število migrantov,"" je opozoril Vrtovec in dodal, da ima tudi Slovenija omejene možnosti.
Kar se tiče opozoril o skladnosti z ustavo in evropskimi konvencijami, pa sam meni, da ""gremo zelo po robu"", in poudaril, da naj o ustavnosti odločajo ustavni sodniki in pristojne institucije.
Opozorila o kršenju ustavePo mnenju nepovezanega poslanca Bojana Dobovška bi bilo primerneje, če bi v primeru varnostnih groženj razglasili izredne razmere, saj strašenje z izrednimi ukrepi zdaj ni primerno. Zakon po njegovem mnenju krši človekove pravice, na kar opozarjajo tako Svet Evrope kot številni ustavni pravniki.
V zakonu ni ocenjeno realno stanje oziroma se ne ve, kako bodo izvajali ukrepe, če pride do navala ljudi na meji, ni vračunano, da je treba izvesti nekatere postopke na meji. Predlog je predstavljen tako, da se postopki sploh ne bodo izvajali, pač pa bodo migrante direktno zavračali, meni Dobovšek. Zakon sicer predvideva izjeme, a po Dobovškovih besedah ni določljivo, kako bodo postopki potekali.
V opozicijskem ZL-ju noveli zakona ostro nasprotujejo. Kot je dejal poslanec stranke Matej Vatovec, je zakon ""popolnoma neustaven in gre proti vsakemu temelju človekovih pravic"". Ob tem tako rekoč ne vidijo več razlike med vladno koalicijo in desnim SDS-om.
32. člen slovenske ustave sicer predvideva možnosti zavrnitve vstopa tujca v državo na podlagi zakona, na kar je Vatovec odvrnil, da priznava, da konvencije ""niso nad ustavo, ampak so približno tako pomembne kot ustava"". Kot pa je še izpostavil, ustava govori o izrednih in ne o spremenjenih razmerah. ""Pravica do azila se v nobenem primeru ne sme ukinjati oziroma suspendirati"", je še dejal.
DZ bo o noveli zakona o tujcih sicer po nujnem postopku odločal na januarski seji, ki se bo začela v ponedeljek.
Cerar pravi, da časa za prelaganje odločitve ni večDogajanje okoli predlagane novele je premier Miro Cerar danes komentiral v pogovoru za Studio ob 17-ih na Radiu Slovenija. Kot je dejal, nikakor ni več čas za prelaganje odločitve, čas za razmislek je v zakonodajnem postopku, parlament mora opraviti svoje delo in upa, da bo zakon sprejet.
Premier je poudaril, da je Slovenija ves čas pri migrantskem vprašanju ravnala na human način, solidarno z drugimi državami, zato se nima česa sramovati.
Predlog zakona pa predvideva začasen ukrep, če bi bil obseg migracij takšen, da bi se znašli pod hudim pritiskom, ko bi lahko bila ogrožena varnost - tako prebivalcev Slovenije kot tudi samih migrantov. Če pa pride do hudega ogrožanja varnosti, pa nastopi situacija, ko so človekove pravice najbolj kršene, je opozoril premier.
""Če se zaprejo meje severno od nas, potem bomo v tednu, dveh, treh lahko postali varnostno super-ogrožena država. In v taki situaciji ne migranti ne naši ljudje ne bodo uživali nobenih pravic,"" je opozoril premier. Ponovil je, da nobene mednarodne konvencije in niti naše ustave ni mogoče razlagati tako, da bi državo peljala v neko nemogočo situacijo.
Kot je dejal, je zakon koalicija podprla po zelo tehtnem premisleku. Pripravljali so ga skoraj celo leto ravno zato, da bi našli rešitve, ki so skladne z ustavo in mednarodnim pravom.
Cerar pričakuje, da bo zakon sprejet, ""takšen, da bo ustavnopravno in mednarodnopravno sprejemljiv in da bo ponudil možnost nekega ukrepa, če bi prišlo do zelo zapletene situacije"". Od tu naprej pa morajo svoje delo opraviti poslanci. Verjame, da bo koalicija, če je odgovorna, tudi sama ta zakon podprla.
Predstavniki Sveta Evrope pa so po njegovih besedah pri nas dobrodošli. Če bodo prišli in ne bodo poslušali le nekih pomanjkljivih navedb, bodo videli, kakšna je celovita situacija, je prepričan Cerar.
"
http://www.rtvslo.si/lokalne-novice/sodisce-referendum-o-registracijskem-centru-v-beli-krajini-je-dopusten/412610,prebežniki,"
					16. januar 2017 ob 19:26
					Ljubljana - MMC RTV SLO","
L. L.
",Sodišče: Referendum o registracijskem centru v Beli krajini je dopusten,"Upravno sodišče je v upravnem sporu Civilne iniciative proti migrantskemu centru v Beli krajini in črnomaljske občine razsodilo v prid iniciativi in tako dopustilo referendum o migrantskem centru v Beli krajini. Sodišče je v odločitvi poudarilo, da je referendumska pobuda ustavna pravica državljanov.
Odločitev so pozdravili v civilni iniciativni, pri kateri so sprožili upravni spor, potem ko je črnomaljska občina sprejela sklep, s katerim je zavrnila pobudo za vložitev zahteve za razpis referenduma o sklepu občinskega sveta, po katerem bi bila možna postavitev sprejemnega centra za begunce. Pobuda za referendum je bila zavrnjena, čeprav je civilna iniciativa zagotovila dovolj podpisov za začetek referendumskih postopkov.
Črnomaljska županja Mojca Čemas Stjepanovič, ki je referendumu nasprotovala, odločitve sodišča še ni komentirala, saj jo namerava še preučiti. Predstavnica civilne iniciative Maja Kocjan pa je ob tem dejala, da je upravno sodišče pritrdilo njihovim navedbam in odločilo, da je bila odločitev županje o prepovedi referenduma nezakonita. ""Pobuda za referendum je bila pripravljena v skladu z zakonom in statutom občine, kar je po navedbah civilne iniciative naknadno ugotovilo tudi upravno sodišče,"" je dodala Kocjanova.
""O takem vprašanju moramo odločati občani""Ocenila je, da je županja nezakonito ravnala tudi, ko je pobudo za razpis referenduma kot nedopustno in neutemeljeno zavrnila zgolj z obvestilom. ""S svojim ravnanjem je županja tako želela delovati samovoljno in protizakonito ter preprečiti, da o tako pomembnem vprašanju, ki bo vplivalo na kakovost življenja vseh nas, odločimo občanke in občani sami,"" je sklenila Kocjanova.
Črnomaljski občinski svetniki so pred časom sprejeli sklep, po katerem na območju občine ne bi mogli postaviti nastanitvenega centra za prebežnike, bi pa lahko, če bi bilo potrebno, postavili registracijski center, kjer bi prebežniki čakali na ustrezne postopke. V civilni iniciativi sicer nasprotujejo vsem oblikah centrov za prebežnike.
"
http://www.rtvslo.si/svet/angela-merkel-locuje-vprasanje-beguncev-od-terorizma/412548,prebežniki,"
					16. januar 2017 ob 09:17,zadnji poseg: 16. januar 2017 ob 21:17
					Washington, Berlin, Bruselj - MMC RTV SLO, Reuters","
K. T., B. V.
",Angela Merkel ločuje vprašanje beguncev od terorizma,"Potem ko je Donald Trump dejal, da je bila politika nemške kanclerke Angele Merkel na področju beguncev katastrofalna napaka, tudi v povezavi s terorizmom, je ta dejala, da je treba na obe zadevi gledati ločeno.
Novoizvoljeni ameriški predsednik Trump je dejal, da je nemška kanclerka s tem, ko je sprejela več kot milijon prebežnikov, naredila katastrofalno napako. Angela Merkel je v odzivu poudarila, da je boj proti terorizmu za vse velik izziv. ""To bi še enkrat jasno ločila od vprašanja beguncev,"" je dejala. Številni Sirci namreč niso pobegnili le pred državljansko vojno, temveč tudi pred terorizmom v svoji državi.
V bran Angeli Merkel pa se je postavil odhajajoči ameriški zunanji minister John Kerry. ""Iskreno mislim, da je za novoizvoljenega predsednika neprimerno, da se v notranjo politiko drugih držav vpleta na tak neposreden način,"" je za ameriško televizijo CNN dejal Kerry. ""Mislim, da moramo biti zelo pazljivi glede tega, da enemu najmočnejših voditeljev v Evropi - in tudi enemu najpomembnejših, glede na to, čemu se približujemo - rečemo, da je naredil napako,"" je še izpostavil po poročanju francoske tiskovne agencije AFP.
V dvojnem intervjuju za britanski časopis Times – s Trumpom se je pogovarjal britanski poslanec Michael Gove, ki je odigral vidno vlogo v kampanji za odhod Velike Britanije iz EU-ja –, in za nemški časopis Bild je novi ameriški predsednik prvič podrobneje orisal svoje načrte na področju zunanje politike.
Angela Merkel je po njegovih besedah ""daleč najpomembnejša evropska voditeljica"". Če pogledate Evropsko unijo, gre dejansko za Nemčijo, EU je sredstvo za dosego nemških ciljev, je prepričan. Na Trumpove kritike njene politike je nemška kanclerka Angela Merkel odvrnila, da še čaka na njegov prevzem predsedniškega položaja. ""Nato bomo seveda sodelovali z njim na vseh ravneh,"" je dodala.
Kot je še dejal Trump, bosta njegovi prioriteti tudi izboljšanje pogojev za ZDA glede sklenitve trgovinskih sporazumov in močnejše meje. Med drugim se morajo ZDA spopasti s trgovinskim primanjkljajem, predvsem v trgovanju s Kitajsko. Poudarek administracije bi prej kot svobodna trgovina morala biti pametna trgovina, je dodal. 
Nemški zunanji minister Frank-Walter Steinmeier je zaskrbljen zaradi Trumpovih izjav v povezavi s trgovinsko politiko in pričakuje, da bo nova ameriška administracija spoštovala mednarodno pravo in pravila Svetovne trgovinske organizacije (WTO).
Nemški finančni minister Wolfgang Schäuble je Trumpa medtem po poročanju Reutersa opozoril na nevarnosti protekcionistične trgovinske politike, ki jo zagovarja Trump. ""Protekcionizem lahko povzroči kratkoročne prednosti, ampak je skoraj vedno škodljiv na dolgi rok,"" je dejal. Trump je sicer v intervjuju za nemški časopis Bild napovedal možnost uvedbe 35-odstotnega davka na uvožena vozila.
Umik sankcij proti Rusiji v zameno za zmanjšanje jedrskega arzenala?Glede možnosti za dogovor z Rusijo je Trump dejal, da bi moralo biti jedrsko orožje njegov del, ob tem, da bi se morala njegova količina močno zmanjšati, v zameno pa bi ZDA umaknile sankcije proti Moskvi. Kremelj se je že odzval na Trumpov predlog, rekoč, da je še prezgodaj, da bi komentirali njegov predlog. Kot je dejal tiskovni predstavnik Dmitrij Peskov, bodo počakali, da Trump tudi prevzame predsedovanje, kar se bo zgodilo v petek. Znova je zavrnil poročanja o mogočem srečanju ruskega predsednika Vladimirja Putina in Trumpa. Pojavljale so se namreč informacije, da naj bi Trump lobiral za srečanje v Reykjaviku. ""Vsa poročanja o dogovorih glede srečanja ne odražajo realnosti,"" je dejal Peskov. 
Ponovil je tudi svoje prepričanje, da je bila odločitev britanskih volivcev za odhod iz EU-ja pametna odločitev, povod zanjo pa je bil po njegovem mnenju odločitev Bruslja, da morajo članice sprejeti prebežnike. ""Države želijo svojo identiteto in tudi Velika Britanija želi svojo identiteto,"" je dejal in dodal, da misli, da gre Veliki Britaniji odlično in da bo njenemu odhodu sledilo še več držav. ""Mislim, da imamo Evropejci lastno usodo v svojih rokah,"" se je odzvala nemška kanclerka.
Trump: Samo pet članic Nata v celoti plačuje obveznostiZnova je bil kritičen tudi do delovanja Nata. Kot je dejal, je že dolgo pred tem opomnil, da ima Nato težave. ""Prvič, Nato je zastarel, ker je bil ustanovljen že pred veliko leti, in drugič, države ne plačujejo svojih obveznosti, kot bi jih morale."" Poudaril je, da samo pet članic plačuje v proračun v skladu z dogovorom.
Steinmeier je povedal, da prihaja s sestanka z generalnim sekretarjem Nata Jensom Stoltenbergom in da Trumpove izjave o Natu, ki so sicer v nasprotju z izjavami prihodnjega obrambnega ministra Jamesa Mattisa, vzbujajo zaskrbljenost.
V Natu pa so na kritike o zastarelosti organizacije odgovorili, da popolnoma zaupajo ohranitvi močnega zavezništva z ZDA. Stoltenberg je tako ""popolnoma prepričan, da bo nova ameriška administracija ostala zavezana Natu"".
V Rusiji so se medtem strinjali s Trumpovo oceno o zastarelosti Nata. Kot je dejal Putinov tiskovni predstavnik Peskov je ""konfrontacija sistemski cilj te organizacije"". ""Glede na to, da je osredotočena na konfrontacijo in da je celotna struktura posvečena idealom konfrontacije, težko govorimo o moderni strukturi, ki je v skladu z idejami stabilnosti, trajnostnega razvoja in varnosti,"" je po poročanju ruske tiskovne agencije Tass povedal Peskov.
Trump za ""varna območja"" v SirijiV pogovoru se je dotaknil tudi Bližnjega vzhoda. Invazijo na Irak je označil kot najslabšo sprejeto odločitev v zgodovini ZDA, o več kot pet let trajajoči vojni v Siriji pa je dejal, da bi morale biti znotraj države vzpostavljene varna območja, ki bi jih morale financirati zalivske države, ki so zaveznice ZDA.
V ločenem pogovoru za Washington Post je napovedal, da je blizu končni rešitvi, ki bo nadomestila Obamacare, zdravstveno reformo, ki jo je uvedel Obama. Med redkimi podrobnostmi glede tega je dejal, da bo s spremembo zdravstvena oskrba zagotovljena vsem in da bodo stroški zanjo nižji. Več bo znanega po imenovanju Toma Pricea za zdravstvenega ministra.
"
http://www.rtvslo.si/svet/papez-srecanje-razlicnih-kultur-vedno-pomeni-obogatitev-za-vse/412514,prebežniki,"
					15. januar 2017 ob 17:23
					Vatikan - MMC RTV SLO, STA","
K. T.
","Papež: ""Srečanje različnih kultur vedno pomeni obogatitev za vse""","Papež Frančišek je v poslanici ob svetovnem dnevu migrantov in beguncev, ki ga danes zaznamuje Katoliška cerkev, posebej opozoril na skrb za otroke migrante. Ti so po njegovem mnenju nemočni in ranljivi vsaj s treh vidikov: so otroci, tujci in brez denarnih sredstev. 
Migranti po njegovem prepričanju niso le tisti, ""ki iščejo dostojno delo ali boljše pogoje za življenje, ampak tudi možje in žene, ostareli in otroci, ki so prisiljeni zapustiti domove v upanju, da bi se rešili in drugje našli mir in varnost"". Ob tem je papež opomnil, da sodobna migracija ni omejena le na določene predele Zemlje, temveč ""se dogaja na vseh celinah in se razrašča v tragični položaj svetovnih razsežnosti"". Kot glavne vzroke za migracije prepoznava vojne, kršenje človekovih pravic, korupcijo, revščino, naravno neravnovesje in naravne nesreče. 
Pri tem so otroci tisti, ki plačajo najvišjo ceno. ""Zaradi nebrzdanega poganjanja za hitrim in lahkim zaslužkom namreč prihaja do sprevrženih pojavov, kot so trgovina z otroki, izkoriščanje in zloraba mladoletnikov,"" je opozoril papež, da bi se izognili temu, je pozval k ukrepom za zaščito in varnost mladoletnih migrantov, k ukrepom za njihovo integracijo in k spopadu s težavami pri izvoru.
Poziv k ohranjanju izvorne kulturePoslanico je papež sicer izdal že septembra, njene ključne poudarke pa znova ponovil tudi v današnjem nagovoru na Trgu svetega Petra v Vatikanu. Poudaril je, da sta integracija in obojestransko spoštovanje kultur ključnega pomena. Migrante je pozval k spoštovanju zakonov in tradicij ter tudi ohranjanju vrednot svojih izvornih kultur. ""Srečanje različnih kultur vedno pomeni obogatitev za vse.""
Cerkev je svetovni dan migrantov in beguncev prvič zaznamovala 21. februarja 1915.
"
http://www.rtvslo.si/svet/v-sredozemskem-morju-potonil-coln-s-prebezniki-okoli-100-pogresanih/412484,prebežniki,"
					15. januar 2017 ob 09:06
					Ljubljana - MMC RTV SLO","
B. V.
",V Sredozemskem morju potonil čoln s prebežniki. Okoli 100 pogrešanih.,"V vodah Sredozemskega morja ob Libiji je potonil čoln s prebežniki, okoli 100 pa jih je pogrešanih. Italijanska obalna straža je iz vode povlekla osem trupel, štiri ljudi pa so rešili.
Čoln se je potopil v vodah med Libijo in Italijo, okoli 50 kilometrov od libijske obale. Iskalna akcija za morebitnimi preživelimi, v kateri sodelujejo tudi francoske ladje, se je v težkih razmerah nadaljevala tudi, ko je padla noč, poroča BBC. Francoska tiskovna agencija AFP, ki se sklicuje na italijansko obalno stražo, poroča, da naj bi bilo na čolnu 107 potnikov. Ni jasno, kakšne narodnosti so pogrešani prebežniki.
Kot poroča spletni portal rt.com, gre za najhujšo nesrečo v Sredozemskem morju letos. Lani je na tej poti po podatkih Visokega komisariata ZN-a za begunce (UNHCR) umrlo 5.000 ljudi. V prvih desetih dneh letošnjega leta je umrlo 13 ljudi, poroča rt.com, ki navaja podatke Mednarodne organizacije za migracije.
Medtem ko je število prebežnikov, ki potujejo v Evropo po kopnem, od leta 2015 upadlo, pa je morska pot kljub nevarnostim še vedno pogosta izbira. V prvih dveh tednih letošnjega leta je v Evropo po morju prispelo več kot 1.000 prebežnikov, ocenjuje UNHCR. Samo v petek pa je italijanska obalna straža rešila okoli 550 ljudi, ki so želeli prečkati Sredozemsko morje.
"
http://www.rtvslo.si/okolje/novice/po-nemciji-franciji-in-veliki-britaniji-z-mrazom-razsaja-se-mocan-veter/412402,prebežniki,"
					13. januar 2017 ob 17:53,zadnji poseg: 13. januar 2017 ob 19:45
					Berlin, Pariz - MMC RTV SLO, STA","
A. Č.
","Po Nemčiji, Franciji in Veliki Britaniji z mrazom razsaja še močan veter","V Nemčiji je nevihta Egon povzročila težave v prometu in dele države izklopila iz električnega omrežja. Zaradi močnega vetra je tudi v Franciji na tisoče domov ostalo brez elektrike.
Na nemških avtocestah in železnicah so zaradi vetra in snega zastoji, ponekod so ceste neprevozne in s prepovedjo vožnje za tovornjake, na frankfurtskem letališču pa je bilo odpovedanih 125 od 1.100 načrtovanih poletov. Predvsem v Turingiji in na Bavarskem je veter izruval več dreves, na zasneženih cestah pa je obtičalo več šolskih avtobusov.
Prebivalci nekaterih delov Nemčije so ujeti v svojih domovih. Na severnem Frankovskem je približno 6.600 gospodinjstev brez električne energije. V deželi Schleswig-Holstein pa je v hujši prometni nesreči, vzrok za katero je bila huda poledica, umrl en človek.
Snežna odeja naj bi se danes odebelila še za 30 centimetrov, veter pa dosega hitrosti do 140 kilometrov na uro.
Stotisoči brez električne energije Že v četrtek je močan veter dosegel tudi Francijo, najhuje je bilo na območju Rokavskega preliva na severu in zahodu Francije. Po podatkih dobavitelja elektrike Enedisa je brez električne energije 330.000 ljudi.
V departmaju Alpes-Maritimes je zlomljeno drevo pod seboj pokopalo eno žensko. ""Umrla je pred otroki. Mož ji je takoj želel pomagati z žaganjem drevesa, toda bil je prepozen,"" je razkrila policija. O smrtni žrtvi poročajo tudi iz Albanije.
Vlak med Brusljem in Parizom je imel 10 ur zamude, saj je na tire padlo drevo, zaradi česar je vlak ostal brez ogrevanja in elektrike. Železniški operater Eurostar je odpovedal dva vlaka med Londonom in Parizom.
Najhuje za brezdomce in prebežnike Težave z vremenom imajo tudi na jugu Anglije, kjer je policija že v četrtek naročila prebivalcem, naj zapustijo domove zaradi nevarnosti poplav. Zaradi sneženja so v četrtek odpovedali tudi več poletov, težave pa povzroča še veter. Skupaj so k evakuaciji na obalnih območjih pozvali nekaj tisoč ljudi.
Sever Italije je zajel sneg in jug dež. Zaradi padcev na poledenelih cestah in pločnikih na severu Italije se je povečala potreba po zdravniški pomoči, Rdeči križ pa skuša najti streho nad glavo brezdomcem. Iz Rima za zdaj poročajo o smrti 54-letne brezdomke, ki naj bi umrla zaradi nizkih temperatur. Območje Benetk je zajelo močno deževje in posledično poplave. Zaradi močnega dežja in vetra so odpovedali številne trajekte med Sicilijo in Egadskim otočjem.
Od konca prejšnjega tedna je po Evropi zaradi mraza umrlo več kot 60 ljudi, več smrtnih žrtev je med brezdomci in prebežniki v Grčiji in Srbiji.
"
http://www.rtvslo.si/svet/unhcr-evropske-drzave-morajo-prebeznikom-v-mrazu-pomagati/412365,prebežniki,"
					13. januar 2017 ob 12:24,zadnji poseg: 13. januar 2017 ob 15:26
					Ženeva - MMC RTV SLO, Reuters","
B. V., A. Č.
",UNHCR: Evropske države morajo prebežnikom v mrazu pomagati,"Prebežniki umirajo v nenadnem mrazu v Evropi in vlade morajo narediti več, da pomagajo tem ljudem, ne pa da jih odrivajo od svojih meja in jih izpostavljajo nasilju, sporoča Agencija ZN-a za begunce.
""Gre za reševanje življenj, ne pa za birokracijo in spoštovanje birokratskih dogovorov,"" je dejala tiskovna predstavnica Sklada ZN-a za otroke Unicef Sarah Crowe. BBC poroča, da je na Balkanu na tisoče prebežnikov slabo zaščitenih pred ledenim mrazom. Številni namreč še vedno prebivajo v šotorih in imajo le malo ogrevanja.
""Najslabše razmere zdaj so v Grčiji,"" je dodala Crowe. Predstavnica UNHCR-ja Cecile Pouilly je medtem sporočila, da je do zdaj umrlo pet prebežnikov, okoli 1.000 ljudi pa je nastanjenih v neogrevanih šotorih in spalnih prostorih v Grčiji. Pozvala je k njihovi premestitvi z otokov in k boljši nastanitvi na celini, poroča Reuters.
Iz Organizacije za migracije (IOM) sporočajo, da se je letos že začelo množično premikanje ljudi po Sredozemskem morju, od 1. januarja pa da je bilo že 27 smrtnih žrtev.
Čez Sredozemlje vse več otrok brez spremstvaZ Unicefa pa so danes sporočili, da je v Italijo lani čez Sredozemsko morje prispelo okoli 25.800 otrok prebežnikov brez spremstva in ločenih od svojih družin. To je več kot dvakrat več glede na leto 2015, ko je v Italijo prišlo 12.360 takšnih otrok. Ti otroci predstavljajo 91 odstotkov od skupno 28.200 otrok prebežnikov, ki so prispeli na italijansko obalo v letu 2016, dodajajo v Unicefu.
""Trenuten sistem ne zagotavlja zaščite otrok, ki se znajdejo sami v popolnoma neznanem okolju. Ker gre za ljudi, ki so na begu iz države v državo, je potreben koordiniran odgovor Evrope kot celote,"" je opozoril višji vodja za izredne razmere pri Unicefu Lucio Melandri.
"
http://www.rtvslo.si/svet/obama-koncal-politiko-dodeljevanja-pravice-do-bivanja-kubancem-brez-vizuma/412346,prebežniki,"
					13. januar 2017 ob 08:52,zadnji poseg: 13. januar 2017 ob 09:00
					Washington, Havana - MMC RTV SLO, STA","
B. V.
",Obama končal politiko dodeljevanja pravice do bivanja Kubancem brez vizuma,"Ameriški predsednik Barack Obama je končal dolgoletno politiko, po kateri so ZDA kubanskim priseljencem, ki so v to državo prišli brez vizuma, dodeljevale pravico do bivanja.
Politika, ki je veljala 20 let, je omogočala, da so Kubanci, ki so prišli v ZDA, postali zakoniti prebivalci ZDA po letu dni, nato so lahko zaprosili za državljanstvo. V zameno za prekinitev s to politiko je Havana po večmesečnih pogajanjih privolila, da bo začela sprejemati Kubance, ki so jih ZDA zavrnile ali izgnale, poroča BBC. Ukrep ameriških oblasti je kubanska vlada pozdravila in ga označila za ""pomemben korak v napredovanju odnosov"" med državama.
Številni Kubanci v ZDA medtem pravijo, da Washington nagrajuje režim, na katerega letijo očitki o kršenju človekovih pravic. A Obama tudi v zadnjih dneh na položaju še najprej izboljšuje odnose s Kubo. ""S to spremembo bodo Kubanci še naprej dobrodošli, tako kot so dobrodošli priseljenci iz drugih držav, v skladu z našimi zakoni,"" je dejal.
Posebna politika je veljala le za Kubance, priseljencem iz drugih držav, ki pridejo v ZDA brez vizuma, sicer grozita aretacija in izgon.
ZDA so hkrati s tem tudi končale program, ki je kubanskim medicinskim delavcem zagotavljal še bolj privilegiran položaj, saj so lahko prebegnili brez težav kjerkoli po svetu, če so se zatekli v diplomatsko predstavništvo ZDA. Obama je dejal, da to ni bilo pošteno do Kube, ki je ostajala brez zdravnikov in drugega zdravstvenega osebja.
Drugi Latinskoameričani proti dajanju prednosti KubancevKubanska vlada je krivila politiko za beg možganov z otoka in za spodbujanje na tisoče ljudi, da tvegajo življenje v poskusih priti v ZDA po morju na čolnih. Lani je v ZDA prišlo več deset tisoč kubanskih priseljencev.
Največ jih je prišlo leta 1980, ko je predsednik Fidel Castro izpraznil zapore in Američanom poleg pravih beguncev poslal številne kriminalce. Priseljevanje se je nato malce umirilo, leta 1994 pa je doseglo zadnji vrhunec z okoli 37.000 ljudmi. Kubanci so postali v ZDA močna politična, kulturna in gospodarska sila. Tam jih zdaj živi okoli 1,8 milijona, še posebej vplivni in številčni pa so na Floridi.
Politiki so nasprotovali tudi v samih ZDA, kjer so latinskoameriške lobistične skupine poudarjale, da neupravičeno favorizirajo Kubance pred drugimi Latinskoameričani. Kot menijo v teh skupinah, so kubanski priseljenci zadnje čase ekonomski migranti kot drugi iz regije, ne pa politični prebežniki.
Na eni strani so imele ZDA poseben režim za kubanske priseljence, na drugi pa so izvajale gospodarske sankcije proti Kubi, ki se v zadnjem času mehčajo, a je za njihovo odpravo potrebna odobritev kongresa.
Ni sicer jasno, v katero smer bodo šli odnosi med ZDA in Kubo po Obamovem odhodu. Novoizvoljeni predsednik Donald Trump je namreč zavzel do Kube precej ostrejši pristop in bi lahko spremembe v odnosih tudi preklical.
"
http://www.rtvslo.si/slovenija/pahor-morda-grem-kdaj-korak-predalec-a-tak-sem/412332,prebežniki,"
					12. januar 2017 ob 21:03,zadnji poseg: 12. januar 2017 ob 21:52
					Ljubljana - MMC RTV SLO","
A. Č.
","Pahor: Morda grem kdaj korak predaleč, a tak sem","Po odločitvi arbitražnega sodišča bo nastal težak položaj, vendar se je Hrvaška ob vstopu v EU zavezala, da bo spoštovala mednarodne pogodbe, je v dejal Borut Pahor.
Predsednik republike Pahor je v pogovoru za TV Slovenija uvodoma dejal, da je Slovenija še vedno varna država, a je mednarodno okolje postalo bistveno bolj nevarno. Državo je zato treba okrepiti navznoter, in sicer z močnejšim gospodarstvom in socialno državo ter bistveno močnejšo nacionalno obrambo. ""Vojsko potrebujemo, ne v simbolnem, ampak v stvarnem smislu. Moramo jo posodobiti, da bo lahko odgovorila na nova varnostna tveganja,"" je dejal.
Opozoril je tudi, da ne smemo biti prehitro zadovoljni z izboljšanimi gospodarskimi kazalniki, ki sicer so razlog za zmerni optimizem. Vendar meni, da smo za primer morebitne nove finančne krize še vedno slabo pripravljeni, zato ne smemo začeti opuščati varčevanja.
Predsednik republike, ki se bo jeseni potegoval še za en mandat, je sicer odgovoril tudi na nekatere kritike o svojem pristopu do te funkcije. ""Tak sem. Mene ta položaj ni spremenil,"" je zatrdil in pojasnil, da poskuša priti do ljudi, ker jih predstavlja. ""Morda grem pri tem korak predaleč,"" je priznal, a dodal, da se stvari v modernem svetu spreminjajo. ""Tisti, ki so ambiciozni in želijo predstavljali ljudi, morajo do njih priti na nove načine, morajo biti veliko bolj vztrajni, bolj domiselni in veliko bolj iskreni,"" je dejal.
Ograja je trenutno nepotrebna Če bo držal dogovor med EU-jem in Turčijo o zadrževanju prebežnikov na turškem ozemlju ob prekinitvi bojev v Siriji Pahor ne vidi, da bi se lahko v kratkem času ponovila možnost s prebežniki kot ob koncu leta 2015. Zaradi teh dveh dejavnikov meni, da ograja na meji trenutno niti ni potrebna. Je pa bil na tem področju kritičen do EU-ja. Zaton Evrope se je po njegovem mnenju začel že s politko neposredovanja na Bližnjem vzhodu, poleg tega pa še vedno nima ustrezne begunske politike.
O vprašanju arbitraže o meji s Hrvaško je ocenil, da bo po odločitvi arbitražnega sodišča nastal težak položaj. Pozval je, naj se do takrat obe strani vzdržita izjav, in ponovil, da bo Slovenija pri arbitraži vztrajala. Izpostavil je, da je bila Hrvaška sprejeta v EU s privolitvijo Slovenije prav zato, ker se je leta 2009 zavezala, da bo vprašanje meje prepustila arbitražnemu sodišču. Po njegovem mnenju se zaradi afere s prisluhi leta 2015 okoliščine niso toliko spremenile, da bi arbitražni proces lahko propadel. Sam se ne slepi, da bo Hrvaška spremenila stališče, vendar je dolžna podpisano pogodbo spoštovati, je dejal.
Na vprašanje, ali bo Slovenija sodbo uveljavila tudi na terenu, Pahor odgovarja, da je tudi zaradi te dileme skupaj s predsedniki vlade, DZ-ja in DS-ja sklenil pozvati vlado, da pripravi strategijo uveljavitve sodbe.
Ljudje so bolj ambiciozniGlede izbire štirih novih ustavnih sodnikov ni izključil možnosti, da bi kljub 23 prijavljenim kandidatom lahko našel še kakšnega lastnega kandidata. Dodal je, da ima ustavno sodišče še vedno velik ugled v družbi in da se bodo pri izbiri novih sodnikov potrudili, da ne bi posegli v ta ugled.
Ob koncu pogovora je poudaril, da je optimističen, saj med ljudmi po njegovi oceni vlada zavedanje, da moramo biti še bolj ambiciozni in ta pripravljenost je med ljudmi celo večja kot v politiki. 
"
http://www.rtvslo.si/svet/nemcija-bo-zacela-vracati-prosilce-za-azil-v-grcijo/412310,prebežniki,"
					12. januar 2017 ob 16:25
					Berlin - MMC RTV SLO, STA","
A. V.
",Nemčija bo začela vračati prosilce za azil v Grčijo,"Nemčija bo sredi marca začela vračati prosilce za azil v Grčijo, s čimer bo konec petletne ustavitve tovrstnih vračanj, ki je bila v veljavi zaradi slabih razmer v tej članici na južni meji EU.
V skladu z dublinsko uredbo morajo namreč prosilci za azil zaprositi v tisti članici EU-ja, v kateri so prvič stopili na ozemlje povezave. To sta najpogosteje Grčija in Italija. A izvajanje te uredbe so leta 2011, če je šlo za Grčijo, začasno ustavili. Od leta 2015 pa je prek Grčije in Italije na ozemlje EU-ja vstopilo več kot milijon migrantov na begu pred vojnami in revščino na Bližnjem vzhodu in v Afriki.
Tiskovni predstavnik nemškega notranjega ministrstva Tobias Plate je za francosko tiskovno agencijo AFP povedal, da bo Nemčija čez dva meseca znova izvajala dublinsko uredbo in tako začela vračati nove prosilce za azil v tisto državo, kjer so vstopili v EU.
""Nemčija je v skladu s priporočilom Evropske komisije prepričana, da bodo takšne premestitve mogoče od 15. marca dalje,"" je dodal Plate. Bruselj je 8. decembra lani priporočil, naj članice marca začnejo vračati prosilce za azil v Grčijo.
Grki nezadovoljni z odločitvijo Berlina V Atenah so odločitev komisije kritizirali, tamkajšnji minister za migracije Janis Muzalas pa je dejal, da trenutni pravni okvir ne ustreza ""zgodovinskim migracijskim tokovom in bremenu članic, v katerih migranti prvič stopijo v EU"".
Po 890.000 prošnjah za azil leta 2015 je lani Nemčija sprejela le 280.000 prosilcev za azil, kar je predvsem posledica zaprtja t. i. balkanske migrantske poti in krhkega dogovora med EU-jem in Turčijo o upravljanju migracijskih tokov.
Slovenski prostovoljci na pomoč beguncem v Grčiji - Ogrejmo jih!
.
Hud mraz in sneg tudi v Grčiji ne popuščata. Rekordno nizke temperature so v tej sredozemski državi terjale že več kot 70 življenj. Najbolj ranljivi in ogroženi so ta trenutek brezdomci in prebežniki, ki bivajo v zasilnih taboriščih brez ogrevanja in osnovnih dobrin. Humanitarno društvo ADRA Slovenija je zato sprožilo akcijo ""Ogrejmo jih!"" - tokrat zbirajo samo denarna sredstva za pomoč prebežnikom na severu Grčije, kjer so se temperature spustile na -15 stopinj Celzija. Tam v 20 taboriščih biva okoli 20 tisoč ljudi - večina jih je iz Sirije in so v Grčiji že drugo leto.
.
Če želite pomagati:
.
Humanitarno društvo ADRA SlovenijaNjegoševa 15 1000 Ljubljana SI56 6100 0001 1934 645 Namen: GRČIJA 
ali SMS: 1919 LJUDJE5 (5 €). 
.
Med pobudniki humanitarne akcije sta prostovoljca David Zorko in Jure Poglajen, ki sta na Lezbosu leta 2015 in 2016 že pomagala prebežnikom. Zanje sta v Sloveniji zbrala veliko donacij in druge humanitarne pomoči. Od takrat sta ves čas v stikih s prostovoljci v Grčiji. 
"
http://www.rtvslo.si/begunska-kriza/prebezniki-v-sotorih-prenocujejo-tudi-pri-20-stopinjah-celzija/412047,prebežniki,"
					9. januar 2017 ob 21:14
					Beograd, Budimpešta - MMC RTV SLO, Reuters, STA","
T. J.
",Prebežniki v šotorih prenočujejo tudi pri –20 stopinjah Celzija,"Tisoče prebežnikov v Grčiji in drugod na Balkanu trpi zaradi hudega mraza, lokalne oblasti pa se niso uspele pripraviti na takšno stanje, opozarja nevladna organizacija Zdravniki brez meja (MSF). 
Na grških otokih več tisoč prebežnikov živi v enostavnih šotorih, medtem ko tamkajšnje oblasti rešujejo njihove prošnje za azil. Prebežniki, ki so v zadnjih mesecih poiskali pomoč pri psihologih MSF-ja, so dejali, da jim slabe razmere za življenje povzročajo duševne težave. MSF poroča o 7.500 prebežnikih, ki so trenutno nastanjeni v prenatrpanih taborih ali zavetiščih. V zapuščenih in neogrevanih stavbah v Beogradu se skriva okrog 2.000 mladih ljudi.
""Priče smo najbolj krutim in nehumanim posledicam evropske politike, ki jo uporabljajo za odvračanje in žrtvovanje tistih, ki v Evropi iščejo le varnost in zaščito,"" pravi Stefano Argenziano, koordinator na področju migracij pri MSF-ju. V Beogradu so prebežniki večinoma iz Afganistana, Iraka in Sirije. Begunski centri so zapolnjeni oziroma je prostora le še za ženske in otroke. Moški tako iščejo zatočišča, kjer jih lahko, na primer v zapuščenih stavbah po srbski prestolnici.
Veliko prebežnikov čaka na vstop na Madžarsko Medtem so številni prebežniki, v večini iz Afganistana in Pakistana, med katerimi so tudi otroci, obtičali na madžarsko-srbski meji. V zasilnih šotorih čakajo, da pridejo na vrsto za ponoven poskus vstopa na Madžarsko.
Tisti, ki so v šotorih, so sicer pri čelu neuradne vrste za oddajo prošnje za azil na enem izmed dveh mejnih prehodov, kjer to lahko storijo, Horgošu in Tompi, a za to pri nizkih temperaturah plačujejo visoko ceno. Temperature se namreč spustijo tudi pod –20 stopinj Celzija. Šotori, ki so obloženi z odejami, so ogrevani le z žerjavico zakurjenih ognjev, ki jo zvečer prinesejo vanje.
Na Madžarsko 20 prebežnikov na dan ""Ljudje trpijo. Veliko jih je dobilo okužbe dihal,"" je povedala Milana Radosavljević iz MSF-ja. Prebežniki trpijo, da so eni izmed redkih ""srečnežev"", ki lahko predložijo prošnjo za azil na Madžarskem, v upanju, da bodo sprejeti v tranzitno območje in da bodo nato eden izmed desetih prebežnikov dnevno, ki jim je z vsakega mejnega prehoda dovoljen vstop na Madžarsko.
Madžarska je dala jasno sporočilo, da prebežniki niso dobrodošli. Premier Viktor Orban je utrdil mejo, ki predstavlja tudi zunanjo mejo Evropske unije, z žičnato ograjo, območje ob meji pa helikopterji in kamerami nadzorujeta policija in vojska. Lani je Madžarska prejela 30.000 prošenj za azil, glede na vladne podatke je bila manj kot polovica odobrenih. Obenem je skušalo okoli 20.000 prebežnikov v državo vstopiti nezakonito. 
"
http://www.rtvslo.si/crna-kronika/na-gruskovju-nasli-sedem-afganistanskih-najstnikov-natlacenih-v-turskem-tovornjaku/411625,prebežniki,"
					4. januar 2017 ob 15:12
					Gruškovje - MMC RTV SLO, STA","
T. H.
","Na Gruškovju našli sedem afganistanskih najstnikov, natlačenih v turškem tovornjaku","Na mejnem prehodu Gruškovje so policisti ustavili turški tovornjak, v katerem se je skrivalo sedem Afganistancev, starih 14 in 15 let, ki so tako poskušali nezakonito vstopiti v Slovenijo.
Afganistanci so se skrivali v tovornem vozilu s pripetim priklopnim vozilom in turškimi registrskimi oznakami, ki ga je vozil 50-letni državljan Turčije.
Kot so danes pojasnili na Policijski upravi Maribor, so policisti pri pregledu vozila v torek popoldne ugotovili, da je bila pletenica, na kateri je carinska zalivka, na desni strani vozila prerezana in nato z iglo, ki je bila vstavljena v prerezana konca pletenice, ponovno sestavljena, zato so pri nadaljnjem pregledu uporabili tudi tehnična sredstva.
Merilnik CO2 je pokazal močno povečano vrednost ogljikovega dioksida, detektor srčnega utripa je nakazal možnost, da so v priklopnem vozilu ljudje, meritev z napravo ralen je bila pozitivna. Nato so policisti opravili temeljit pregled notranjosti priklopnega vozila in med tovorom našli sedem ljudi, ki so se na tak način poskušali izmakniti mejni kontroli in tako vstopiti v Slovenijo.
Slovenski policisti so jim zavrnili vstop v našo državo ter jih še isti dan predali hrvaškim varnostnim organom.
"
http://www.rtvslo.si/svet/po-smrti-prebeznice-upor-prebeznikov-blizu-benetk/411585,prebežniki,"
					4. januar 2017 ob 07:09,zadnji poseg: 4. januar 2017 ob 07:30
					Conetta - MMC RTV SLO, Radio Slovenija","
B. V.
",Po smrti prebežnice upor prebežnikov blizu Benetk,"Prebežniki v nastanitvenem centru v vasi Conetta blizu Benetk so se uprli po tem, ko je umrla 25-letnica iz Slonokoščene obale. Upor je razkril slabe razmere, v katerih živijo prebežniki.
Prebežniki se pritožujejo, da je pomoč Sandrini Bakayoko, ki je, kot je pokazala obdukcija, umrla zaradi pljučne tromboembolije, prišla prepozno, kar so reševalne službe sicer zanikale. Prebežniki so po poročanju ruske televizije RT dejali, da je reševalno vozilo prišlo osem ur po tem, ko so ga poklicali, Bakayoko pa naj bi umrla, potem ko so prišli reševalci. Tamkajšnja policija in reševalne službe nasprotno trdijo, da je prišlo reševalno vozilo le okoli 20 minut po klicu.
Okoli 40 ljudi se je tako v noči na torek zabarikadiralo v zabojnike, v katerih živijo, in zadržalo 25 zaposlenih, je za Radio Slovenija poročal Janko Petrovec. Protesti so se vrstili ves dan, kot poroča RT, pa naj nihče od delavcev v centru ne bi bil poškodovan.
Prenatrpan centerV centru, ki ga upravlja zadruga Ecofficina, prebiva 1.360 ljudi, čeprav so zmogljivosti omejene na petsto. RT poroča, da je bilo poslopje sprva namenjeno nastanitvi le 15 ljudi. Že pred incidentom naj bi bila po poročanju radia Il Sole-24 Ore uprava centra pod preiskavo zaradi sumov goljufije in slabega ravnanja z ljudmi.
Upor je razkril slabe razmere v neogrevanih zabojnikih in šotorih. Ker Italija vse doslej ni poskrbela za sistemsko rešitev prebežnikov, se bodo morda podobni incidenti nadaljevali.
Iz Conette, kjer živi samo 190 vaščanov, poročajo o stalnih napetostih med frankofonskimi prebežniki iz Slonokoščene obale in angleško govorečimi Nigerijci. Skupina prebežnikov je v torek protestirala tudi v Veroni, kjer so ustavili promet in uničili nekaj zabojnikov.
"
http://www.rtvslo.si/begunska-kriza/foto-obupne-razmere-za-prebeznike-v-zapuscenem-beograjskem-skladiscu/411530,prebežniki,"
					3. januar 2017 ob 13:55
					Beograd - MMC RTV SLO","
B. V.
",Foto: Obupne razmere za prebežnike v zapuščenem beograjskem skladišču,"V Beogradu v zapuščenem skladišču več kot 1.000 prebežnikov živi v obupnih razmerah brez sanitarij, vode in hrane. V Srbiji je okoli 7.000 prebežnikov.
V zapuščenem carinskem skladišču Jugošpeda živi več kot 1.000 ljudi, predvsem moških. Ženske in otroci namreč prebivajo v begunskih centrih po Srbiji. Prebežniki živijo v obupnih razmerah, hrano si iščejo po mestu in javnih kuhinjah.
Nekateri čakajo na dokumente, s katerimi bi se lahko odpravili v zahodno Evropo, drugi pa skušajo Srbijo zapustiti nezakonito prek močno zastražene meje z Madžarsko. Nemalo se jih s pomočjo tihotapcev vkrca v vozila in tovornjake in poskušajo svojo pot nadaljevati skozi Hrvaško in Slovenijo.
Vsak dan pride v Srbijo okoli 100 novih prebežnikov, uradno pa jih jo zapusti vsak dan okoli 20. V Srbiji je zaradi zaprtja balkanske begunske poti ostalo ""ujetih"" okoli 7.000 ljudi, ki želijo nadaljevati pot proti zahodu.
Foto: Klemen Bizjak/Bobo
"
http://www.rtvslo.si/svet/nov-mnozicni-poskus-podsaharskih-prebeznikov-da-pridejo-v-ceuto/411435,prebežniki,"
					2. januar 2017 ob 08:39
					Ceuta - MMC RTV SLO, Reuters","
B. V.
","Nov množični poskus podsaharskih prebežnikov, da pridejo v Ceuto","V poskusu 1.100 afriških prebežnikov, da splezajo čez ograjo španske eksklave Ceuta na severu Afrike, je bilo ranjenih 50 maroških in pet španskih policistov.
Od vseh prebežnikov, ki so hoteli na ta način priti v Ceuto, sta bila le dva uspešna, oba pa sta bila poškodovana med plezanjem čez šestmetrsko ograjo. Potrebovala sta bolnišnično oskrbo. Eden izmed policistov pa je izgubil oko, poroča BBC.
Poskus je predstavništvo španske vlade v Ceuti označilo za ""izjemno nasilnega in organiziranega"". Reuters poroča, da so prebežniki uporabili kamenje in železne palice, da bi vdrli skozi vrata in prišli do ograje, nato pa so se spopadli s policisti.
Nov poskus prebežnikov je sledil po tem, ko je več kot 400 ljudem decembra uspelo priti v Ceuto.
Večina vrnjena v MarokoVsako leto na stotine podsaharskih prebežnikov, ki v Maroku prebivajo nezakonito, poskuša vstopiti v španski eksklavi na severu Afrike, Ceuto in Melillo, od koder bi nato odšli v Evropo. Večino prebežnikov se na poti ustavi in vrne v Maroko, tisti, ki jim uspe priti čez ograjo, pa so pozneje vrnjeni v domovino ali izpuščeni.
Organizacije za zaščito človekovih pravic so kritične do Španije, ker dopušča, da se prebežnike takoj vrne v Maroko. Španske oblasti namreč z izogibanjem daljših postopkov za deportacije ljudem onemogočijo, da zaprosijo za azil.
Po podatkih Mednarodne organizacije za migracije je bilo leto 2016 najbolj smrtonosno za prebežnike v Sredozemlju. Na poti čez Sredozemsko morje v Evropo jih je namreč umrlo skoraj 5.000.
"
http://www.rtvslo.si/svet/za-angelo-merkel-islamisticni-terorizem-najvecji-izziv-za-nemcijo/411352,prebežniki,"
					31. december 2016 ob 09:22,zadnji poseg: 31. december 2016 ob 10:25
					Berlin - MMC RTV SLO","
B. V.
",Za Angelo Merkel islamistični terorizem največji izziv za Nemčijo,"Nemška kanclerka Angela Merkel je v novoletni poslanici dejala, da je islamistični terorizem največji izziv za Nemčijo, a da ostajajo ""svobodna, razumevajoča in odprta"" država.
Kanclerka je dejala, da je ""ogabno"", ko teroristična dejanja izvedejo ljudje, ki so iskali zaščito, poroča BBC. Pri tem je mislila na berlinski napad na božični sejem s tovornjakom 19. decembra, v katerem je umrlo 12 ljudi, glavni osumljenec pa je Anis Amri iz Tunizije, ki je v Nemčiji zaprosil za azil. Amrija je italijanska policija nekaj dni po napadu ubila na severu Italije.
Teroristom je Angela Merkel sporočila: ""Vi ste morilci, polni sovraštva, a ne določate, kako živimo in kako hočemo živeti. Mi smo svobodni, razumevajoči in odprti."" Po njenih besedah je bilo leto 2016 leto ""hudih preizkušenj"", dodala pa je, da je prepričana, da jih bo Nemčija prestala.
Nemčija je bila letos priča nekaj napadom, ki so jih izvedli prosilci za azil. Tako je najstniški prebežnik iz Afganistana na vlaku v Wuerzburgu s sekiro ranil pet ljudi, Sirec, čigar prošnjo za azil so oblasti zavrnile, pa se je razstrelil pred lokalom v Ansbachu, pri čemer je ranil 15 ljudi.
Več kot 900 napadov na prebežnike in centreOb tem so bili številni napadi na prebežnike in begunske centre. Urad nemške zvezne kriminalistične policije je po poročanju Deutsche Welleja sporočil, da je bilo letos do 27. decembra 921 prijavljenih napadov na begunske domove, od katerih naj bi jih imelo 857 skrajnodesničarsko ozadje.
Večina kaznivih dejanj je sicer povezanih s poškodovanjem lastnine, v več kot 150 primerih pa so bili napadeni prebežniki. Med napadi je bilo tudi 66 požigov. Napadov je sicer za okoli 10 odstotkov manj kot lani, a nekateri poslanci in poslanke so številke označili za ""strah vzbujajoče visoke"", poroča DW.
Merkel brani svojo politikoMedtem pa so napadi prebežnikov sprožili kritike na račun politike sprejetja več kot milijon prebežnikov leta 2015. V novoletni poslanici pa je kanclerka dejala, da podobe iz uničenega Alepa na severu Sirije kažejo, kako ""pomembno in pravilno"" je bilo, da je Nemčija sprejela ljudi, ki bežijo od vojne.
""Vse to se odraža v naši demokraciji, vladavini prava in vrednotah. Te so nasprotne svetu terorizma, polnega sovraštva, in mi bomo dokazali, da smo močnejši. Skupaj smo močnejši. Naša država je močnejša,"" je dejala.
Vse več prebežnikov zapušča NemčijoKot smo že poročali, pa je Nemčijo od začetka leta 2016 do novembra prostovoljno zapustilo okoli 55.000 prebežnikov. Nemški časopis Süddeutsche Zeitung navaja vladne podatke, ki kažejo, da se je večina ljudi vrnila v Albanijo, Srbijo, Irak, Kosovo, Afganistan in Iran. Leta 2015 je Nemčijo prostovoljno zapustilo 20.000 manj prebežnikov, ki niso upravičeni do azila ali so jim prošnjo zavrnili.
Ob tem so varnostni organi Nemčije sporočili, da so od januarja do novembra letos izgnali skoraj 23.800 ljudi, ki so jim oblasti zavrnile prošnjo za azil. Leta 2015 so izgnali skoraj 20.900 ljudi, ki jim je bila prošnja zavrnjena. Rekordno število prebežnikov, prispelih v Nemčijo, je škodovalo podpori Angele Merkel, na drugi strani pa je zrasla podpora skrajnodesničnarski stranki Alternativa za Nemčijo (AfD), ki med drugim pravi, da je islam nezdružljiv z nemško ustavo.
V bran tudi EU-juOb tem je nemška kanclerka še obsodila ""izkrivljanja"", zaradi katerih naj bi ljudje verjeli, da EU in parlamentarna demokracija ne delujeta več. Kot poroča Reuters, gre za odziv na AfD, ki pobira vse več glasov konservativcev, ki so volili kanclerkin CDU.
Kot je še dejala kanclerka, je EU ""počasen in težaven"", utrpel pa je udarec zaradi britanske odločitve za izstop. Unija bi se po besedah Angele Merkel morala osredotočiti na stvari, ki jih ""resnično lahko opravi bolje kot nacionalne države"". 
Angela Merkel se bo prihodnje leto potegovala za četrti mandat na čelu nemške vlade. Volitve naj bi bile septembra.
"
http://www.rtvslo.si/svet/leta-2016-nemcijo-prostovoljno-zapustilo-okoli-55-000-prebeznikov/411148,prebežniki,"
					28. december 2016 ob 12:43
					Berlin - MMC RTV SLO, Reuters","
B. V.
",Leta 2016 Nemčijo prostovoljno zapustilo okoli 55.000 prebežnikov,"Od januarja do novembra 2016 je Nemčijo prostovoljno zapustilo 20.000 več prebežnikov, ki niso upravičeni do azila ali so jim prošnjo zavrnili, kot leta 2015.
Nemški časnik Süddeutsche Zeitung poroča, da je Nemčijo od začetka leta 2016 do novembra prostovoljno zapustilo okoli 55.000 prebežnikov. Časnik navaja vladne podatke, ki kažejo, da se je večina ljudi vrnila v Albanijo, Srbijo, Irak, Kosovo, Afganistan in Iran. Kdor odide, je upravičen do enkratne podpore do 3.000 evrov.
Varnostni organi Nemčije so za Reuters sicer sporočili, da so od januarja do novembra letos izgnali skoraj 23.800 ljudi, ki so jim oblasti zavrnile prošnjo za azil. Leta 2015 so izgnali skoraj 20.900 ljudi, ki jim je bila prošnja zavrnjena.
V porastu je tudi število prebežnikov, ki jih zavrnejo že na meji. Reuters navaja poročanje časnika Neue Osnabruecker Zeitung, da je policija v prvih enajstih mesecih zavrnila 19.720 prebežnikov, leta 2015 pa 8.913. Večina jih je bila iz Afganistana, Sirije, Iraka in Nigerije, bili pa so registrirani v drugih državah EU-ja.
Žrtve vojne da, drugi neNemčija je poostrila svoj odnos do priseljevanja v zadnjih mesecih. Nemška kanclerka Angela Merkel je ob vse manjši javni podpori za njeno politiko na tem področju dejala, da je ključno porabo sredstev osredotočiti na ljudi, ki bežijo pred vojno, in da naj se javna podpora vzdržuje z deportacijami tujcev v države, kjer jim ne grozi pregon. Od začetka leta 2015 je v Nemčijo prišlo več kot 1,1 milijona ljudi z Bližnjega vzhoda, Afrike in od drugod.
Niz napadov in varnostnih opozoril, v katere so bili letos vključeni prebežniki, je okrepil podporo protipriseljenske, skrajnodesničarske stranke Alternativa za Nemčijo (AfD).
"
http://www.rtvslo.si/svet/unhcr-vse-vec-nezakonitih-deportacij-prebeznikov-na-balkanu/411118,prebežniki,"
					27. december 2016 ob 21:44
					Beograd - MMC RTV SLO","
B. V.
",UNHCR: Vse več nezakonitih deportacij prebežnikov na Balkanu,"Visoki komisariat ZN-a za begunce (UNHCR) opozarja na porast nezakonitih deportacij prebežnikov na t. i. balkanski begunski poti. Podobno opozarjajo tudi številne nevladne organizacije.
Predstavnica UNHCR-ja v Srbiji Mirjana Milenkovska je za francosko tiskovno agencijo AFP dejala, da je bilo iz držav na balkanski poti samo novembra izgnanih okoli 1.000 ljudi z Bližnjega vzhoda, Azije in Afrike, kar je po njenih besedah več kot prej.
UNHCR ni osamljen v opozarjanju na nezakonite izgone prebežnikov. Več nevladnih humanitarnih organizacij in aktivistov je prav tako dejalo, da se je povečalo število zakonito registriranih prebežnikov, ki so nezakonito izgnani iz Srbije v Bolgarijo in Makedonijo.
Ljudje prepuščeni mrazuSrbski aktivist Gordan Paunović iz skupine Info Park, ki pomaga prebežnikom, navaja primer sedemčlanske sirske družine, vključno z dveletnim otrokom, 16-letnim dekletom in dvema ženskama, ki je ""skoraj zmrznila"", ko so jo 17. decembra pustili v gozdu na -11 stopinjah Celzija in ji dejali, naj hodijo do Bolgarije, oddaljene okoli en kilometer.
Kot je dejal Paunović, je bila družina ""registrirana v Beogradu in na poti v begunski center, ko so jih varnostne sile odstranile iz avtobusa in jim strgale dokumente"". Na koncu je družino rešil običajen policist iz bližnjega mesta, ki so ga na to opozorili aktivisti. Zgodbo družine je potrdil tudi voznik avtobusa, je sporočil Beograjski center za človekove pravice, ki zastopa družino. Srbski minister za obrambo Zoran Đorđević je zanikal, da je bila v incident vpletena vojska.
V Srbiji je trenutno okoli 7.000 prebežnikov. Večina jih je nastanjenih v 13 uradnih sprejemnih centrih, okoli 1.000 pa jih spi v zapuščenih skladiščih.
Iz srbskega prehodnega centra v Preševu naj bi bilo novembra proti Makedoniji izgnanih 109 prebežnikov. Paunović je dejal, da so se vsi vrnili v Beograd in povedali enako zgodbo. Zbudili so jih ob 4. uri zjutraj in jih s policijskim kombijem odpeljali na sredo polja na meji z Makedonijo.
Izgnani kljub dokumentom Člani Makedonskega združenja mladih odvetnikov, ki ponujajo pravno pomoč prebežnikom, so prav tako ugotovili več primerov ljudi, ki so jih iz Srbije izgnali v Makedonijo, čeprav so imeli ustrezne dokumente v Srbiji, poroča AFP.
Več sto tisoč ljudi se je iz Grčije podalo proti Zahodni Evropi prek Balkana, Makedonije, Srbije, Hrvaške in Madžarske, preden je bila balkanska pot večinoma zaprta marca letos.
"
http://www.rtvslo.si/svet/tunizijec-ki-je-prisel-klat-krizarje-ubit-merklova-za-hitrejse-deportacije/410815,prebežniki,"
					23. december 2016 ob 10:43,zadnji poseg: 23. december 2016 ob 17:13
					Berlin - MMC RTV SLO, Reuters, STA","
K. T., B. V., A. V.
","Tunizijec, ki je prišel ""klat križarje"", ubit; Merklova za hitrejše deportacije","Italijanska policija je v petek zjutraj v Milanu ubila Tunizijca Anisa Amrija, napadalca iz Berlina, kjer je bilo v napadu s tovornjakom ubitih 12 ljudi, 48 pa ranjenih.         
Kot poroča La Repubblica, sta moškega okoli 3. ure zjutraj na Trgu 1. maja v bližini železniške postaje Sesto San Giovanni ustavila policista, ki sta preverjala dokumente. Kot še poroča italijanski časopis, je zavpil ""Bog je velik"", potem pa izvlekel orožje in začel streljati nanju. Eden izmed njiju je bil pri tem ranjen v ramo. 
Kot napadalca v Berlinu so ga identificirali na podlagi prstnih odtisov, so razkrili policijski viri. Italijanski notranji minister Marco Minniti je potrdil, da gre brez dvoma za Amrija. 
Načelnik policije v Milanu Antonio De Iesu je sicer dejal, da niso imeli obveščevalnih podatkov, da je bil osumljenec za napad v Berlinu v Milanu, poroča Reuters. Moški se je vedel sumljivo, zato ga je policijska patrulja ustavila, je še dejal načelnik.
Iz Francije v Italijo Na prizorišču so policisti našli nahrbtnik, v katerem je bila vozovnica, s katere je razvidno, da je prišel iz Francije, in sicer je potoval iz Chamberyja do Torina, od tam pa do Milana, kamor je na glavno postajo prišel okoli 1. ure zjutraj. Od tam se je premaknil do postaje Sesto, kjer so ga potem okoli 3. ure zjutraj obkrožili policisti tamkajšnje policijske patrulje.
Na poziv, naj pokaže dokumente, je iz nahrbtnika izvlekel pištolo kalibra 22 in začel streljati, vmes pa se je zatekel za avtomobil. Policisti so odgovorili z ognjem in ga ubili. V streljanju je bil v ramo ranjen policist.
""Zjutraj sem obvestil kanclerko Angelo Merkel, da je bil Anis Amri ubit med operacijo,"" je na novinarski konferenci dejal italijanski premier Paolo Gentiloni in zagotovil, da je Italija pripravljena na teroristične grožnje.
Merklova: Nemške vrednote močnejše od terorizma Nemška kanclerka Merklova se je italijanskim oblastem in drugim partnerjem v Evropi zahvalila za pomoč v tem primeru. Na novinarski konferenci v Berlinu je dejala, da se je v telefonskem pogovoru s tunizijskim predsednikom Bejijem Saidom Essebsijem zavzela za hitrejšo in učinkovitejšo deportacijo Tunizijcev. Merklovi je najpomembnejša prav varnost državljanov, ob tem pa je opozorila, da grožnja terorizma še vedno obstaja. ""Naša demokracija, naša pravna država, naše vrednote, naša človeškost so nasprotje sovražnega sveta terorizma,"" je povedala Merklova in dodala, da bodo nemške vrednote močnejše od terorizma.
Vodja nemškega tožilstva: Preiskava se bo nadaljevala Prvi mož nemškega tožilstva Peter Frank je na novinarski konferenci dejal, da se bo preiskava po Amrijevi smrti nadaljevala. Osredotočila se bo na to, ali je imel napadalec sostorilce ali podporno mrežo, ali je bil poljski voznik tovornjaka ubit s pištolo, ki jo je uporabil v Milanu, in kako mu je uspelo pobegniti iz Nemčije v Italijo.
Videoposnetek: Prišli smo, da vas zakoljemo Medtem pa je tudi tiskovna agencija Amak, ki je povezana z Islamsko državo (IS), potrdila, da je bil v Milanu ubit napadalec iz Berlina. Amak je hkrati objavil videoposnetek, na katerem Amri prisega zvestobo vodji IS-ja, Abu Bakru Al Bagdadiju. V posnetku je napovedal maščevanje za kri muslimanov, ki so umrli v napadih zahodnih sil. ""Moje sporočilo križarjem: Prišli smo, da vas zakoljemo, svinje. Kri monoteistov (muslimanov) ne bo šla v nič,"" je povedal 24-letni Tunizijec na videoposnetku, za katerega ni jasno, kje je nastal. Ob tem je Amri muslimane pozval k napadom v Evropi.
Prstni odtisi Amrija v tovornjaku 24-letni Amri je bil glavni osumljenec za napad s tovornjakom v Berlinu. Tožilstvo je v četrtek potrdilo, da so v tovornjaku, ki je zapeljal v množico na sejmu, našli njegove prstne odtise in da je torej zelo verjetno on napadalec. Tiralico za njim so razpisali že v sredo.
Lokalni nemški mediji so poročali, da je Amrija osem ur po napadu ujela kamera pred mošejo, v katero menda pogosto zahajajo skrajni islamisti. Televizija RBB je objavila posnetek nadzorne kamere, na katerem je Amri pred mošejo v četrti Moabit, ki je štiri kilometre stran od prizorišča napada in le nekaj sto metrov od kraja, od koder se je tovornjak odpeljal proti božičnemu sejmu na Breitscheidplatzu.
Mošejo, ki jo je v četrtek preiskala policija, vodijo salafisti, ki se imajo za ""mošejo pripadnikov Islamske države v Berlinu"", je poročala televizija RBB, ki se sklicuje na prepise telefonskih pogovorov varnostnih služb.
Preiskovalci so domnevali, da se Amri, ki je bil do septembra pod nadzorom nemških varnostnih služb, še vedno skriva v Berlinu. Ena izmed prič je povedala, da ga je videla po napadu z veliko rano na obrazu, ki bi jo bilo treba zdraviti, poroča nemška tiskovna agencija DPA.
Odgovornost za ponedeljkov napad je prevzela t. i. Islamska država, čeprav za to ni ponudila nikakršnih dokazov. Po poročanju New York Timesa je bil Amri sicer najmanj enkrat v stiku s to skupino.
Zaradi požiga zaprt v ItalijiAmri je prispel v Italijo februarja 2011 skupaj z več tisoč prebežniki iz Tunizije, ki so se čez Sredozemsko morje podali po t. i. arabski pomladi. Nato je nekaj mesecev preživel v mladinskem centru blizu Catanie na Siciliji.
Oktobra istega leta je bil aretiran zaradi suma požiga, napada, ustrahovanja in poneverbe, zaradi česar je bil obsojen na štiri leta zapora. Kazen je prestajal v šestih različnih zaporih na Siciliji.
Med prestajanjem kazni so pristojni ugotovili 12 primerov nasilnega ali neprimernega vedenja, kar je bil tudi razlog za številne selitve med zapori, a po navedbah italijanskih pravosodnih virov ni kazal nobenih znakov radikalizacije.
Nemcem ga ni uspelo deportirati v Tunizijo  Maja lani je bil Amri izpuščen iz zapora v Palermu, a je ostal pridržan v prebežniškem centru, saj so oblasti odredile njegov izgon iz države. Odredbe niso mogli izvršiti, ker tunizijske oblasti niso pravočasno odgovorile na zahtevo za njegovo identificiranje. Na koncu so ga izpustili in mu ukazali, da mora sam oditi iz Italije. Dva meseca pozneje je prišel v Nemčijo, kjer je zaprosil za azil, a mu ga niso odobrili. Želeli so ga deportirati v Tunizijo, a ga zaradi manjkajočega potnega lista niso mogli.  
"
http://www.rtvslo.si/svet/hrvaska-policija-pred-gotovo-smrtjo-iz-kombija-resila-67-prebeznikov/410388,prebežniki,"
					18. december 2016 ob 18:47,zadnji poseg: 18. december 2016 ob 19:44
					Slavonski Brod - MMC RTV SLO, STA","
K. Št.
",Hrvaška policija pred gotovo smrtjo  iz kombija rešila 67 prebežnikov,"
Na avtocesti v bližini Novske so hrvaški policisti ustavili kombi, v katerem je bilo prenatrpanih 67 prebežnikov; zaradi zastrupitve z ogljikovim monoksidom so bili nekateri že v nezavesti.
42 ljudi so morali zaradi zastrupitve z ogljikovim monoksidom, dehidriranosti, lakote in prezeblosti prepeljati v bolnišnico. 
Dva bolgarska državljana, katerih vozilo so ustavili v soboto zvečer, pa so aretirali. Osumljena sta pomoči pri nezakonitem vstopu na Hrvaško, pri čemer sta te ljudi spravila v smrtno nevarnost.
Po navedbah hrvaškega ministra za zdravje Milana Kujundžića nihče od hospitaliziranih ni več v smrtni nevarnosti, poroča srbska tiskovna agencija Tanjug.
Minister za notranje zadeve Vlaho Orepić je po navedbah Hine dejal, da jim je policija ""dobesedno rešila življenje"". ""Učinkovitost je večja od madžarske žice,"" je dodal. Prebežnike bodo po njegovih besedah vrnili ""tja, od koder so prišli"", saj da ""se ve, kako se zakonito vstopi na Hrvaško"".
"
http://www.rtvslo.si/svet/ob-svetovnem-dnevu-migrantov-poziv-k-zavracanju-ksenofobnih-politik/410350,prebežniki,"
					18. december 2016 ob 08:51
					New York, Ljubljana - MMC RTV SLO, STA","
B. V.
",Ob svetovnem dnevu migrantov poziv k zavračanju ksenofobnih politik,"Generalni sekretar Združenih narodov Ban Ki Mun je ob današnjem mednarodnem dnevu migrantov dejal, da je treba zavračati diskriminacijo in politiko, ki jo spodbuja ksenofobna retorika.
""Vsak migrant je človeško bitje s človekovimi pravicami,"" je zapisal Ban v poslanici, v kateri je opozoril, da smo bili letos priča številnim konfliktom, ki so prizadeli civiliste, številnim mrtvim migrantom, ki so umrli na begu, in porastu populističnih gibanj, ki migrante krivijo za nesreče v družbi.
Generalni sekretar ZN-a v odhajanju (mandat mu poteče konec leta) je sicer pohvalil deklaracijo, ki so jo države sprejele septembra v okviru begunskega in migrantskega vrha ZN-a. Ob tem pa je spomnil, da se morajo države zdaj držati obvez in z migranti ravnati sočutno in v okviru človekovih pravic.
IOM: Migracije niso invazijaGeneralni direktor Mednarodne organizacije za migracije (IOM) William Lacy Swing pa je poudaril, da na migracije ni treba gledati kot na invazijo. Opozoril je, da so migracije postale trend našega časa. ""Spremeniti moramo percepcijo migracij v javnosti in migrante bolje integrirati v družbo,"" je zapisal. Iz IOM-a so sporočili, da je letos na poti umrlo že več kot 7.000 migrantov, kar je največ doslej. Swing pa je v svoji poslanici zapisal, da bi lahko bila številka manjša, če bi bili migranti bolje obveščeni o nevarnostih na poti in priložnostih za boljše življenje bližje doma.
Vlada za razumevanje migracij ... in žicoSlovenska vlada je medtem sporočila, da so migracije stare prav toliko kot človeška zgodovina. V vladi so opozorili, da na migrante ne moremo gledati kot na številke, saj se za njimi vedno skrivajo zgodbe in usode ljudi ter da si trenutnih množičnih migracij ne smemo zapomniti po nestrpnosti, ksenofobiji in sovražni retoriki. Težiti je treba k spoštovanju človekovih pravic in spodbujanju strpnosti, so še sporočili z vlade.
Spomnimo, vlada se je novembra lani odločila za postavitev bodeče žice na meji s Hrvaško z namenom zaustavljanja prihoda migrantov oziroma prebežnikov, na mejo pa je poslala tudi vojsko, ki ji je parlament razširil pristojnosti.
Oglejte si video fotografinje Mance Juvan, ki je nastal v okviru projekta What Works. Video predstavlja izkušnje nekaterih slovenskih prostovoljcev, ki so pomagali prebežnikom. Video je v angleškem jeziku.

Solidarity, Not Charity by Manca Juvan from Magnum Foundation on Vimeo.
"
http://www.rtvslo.si/kultura/drugo/ladja-smrti-z-morskega-dna-na-milanski-trg-kot-instalacija/410131,prebežniki,"
					15. december 2016 ob 10:16
					Rim/Milano - MMC RTV SLO, STA","
P. G.
",Ladja smrti z morskega dna na milanski trg kot instalacija?,"Lanskega aprila je v Sredozemskem morju potonila ladja z okoli 800 migranti na krovu, zdaj pa jo - potem ko so jo dvignili z dna morja - želi z več oskarji ovenčani mehiški režiser Alejandro Gonzalez Inarritu razstaviti kot instalacijo na milanskem trgu Duomo.
Inarritu načrtuje, da bi bila na ogled od 24. marca, torej dan pred papeževim obiskom v Milanu. Z instalacijo želi odpreti javno razpravo o problematiki migracij in doseči, da bi o tem spregovoril tudi papež Frančišek. Zdajšnji papež je namreč velik zagovornik pravic migrantov.
Mehiški režiser bi rad modro-rjavo ladjo do marca prihodnjega leta prepeljal s Sicilije v središče italijanske prestolnice mode in jo postavil na ogled nasproti tamkajšnje gotske katedrale. Po pisanju La Repubblice pa želi Inarritu ladjo razstaviti tudi drugje po svetu, da bi z njo opozarjal na tragedije, ki se dogajajo v Sredozemskem morju.
Ena največjih tragedij v sredozemskih vodahLadja se je 18. aprila lani prevrnila z okoli 800 prebežniki na krovu, potem ko naj bi trčila s portugalsko trgovsko ladjo, ki ji je prišla na pomoč. Po brodolomu so v morju našli 24 trupel in 28 preživelih, preostali so potonili z ladjo.
18 let zapora za kapitanaŠlo je za eno največjih tragedij prebežnikov v Sredozemlju. Do brodoloma je prišlo kakšnih 200 kilometrov južno od obale italijanskega otoka Lampedusa in okoli 100 kilometrov od libijske obale. V torek je sodišče v mestu Catania na Siciliji kapitana ladje obsodilo na 18 let zapora, njegovega pomočnika pa na pet let. Kapitana so obsodili zaradi večkratnega uboja, povzročitve brodoloma in sodelovanja pri nezakonitih migracijah.
Dostojen pokop umrlihItalijanska mornarica je izvedla veliko akcijo in ladjo, polno trupel, letos dvignila z dna morja. Skušali bodo identificirati pokojnike, saj bi jim italijanska vlada rada zagotovila dostojen pokop. S tem dejanjem bi radi simbolno izrazili spoštovanje vsem prebežnikom, ki umrejo na poti v zanje ""obljubljeno deželo"" Evropo, še poroča francoska tiskovna agencija AFP.
"
http://www.rtvslo.si/svet/v-kabul-iz-nemcije-prispeli-prvi-zavrnjeni-afganistanski-prosilci-za-azil/410126,prebežniki,"
					15. december 2016 ob 09:23
					Kabul - MMC RTV SLO, Reuters","
B. V.
",V Kabul iz Nemčije prispeli prvi zavrnjeni afganistanski prosilci za azil,"V glavno mesto Afganistana Kabul je prispela skupina 38 Afganistancev, prva, ki je bila izgnana iz Nemčije po tem, ko so prosilcem za azil zavrnili njihove prošnje.
Med več kot milijon prebežnikov z Bližnjega vzhoda, Afrike in od drugod, ki so leta 2015 začeli množično prihajati v Nemčijo, so bili tudi številni Afganistanci, po nemških podatkih pa so v letu 2016 predstavljali drugo največjo skupino prosilcev za azil, po Sircih.
Reuters navaja izkušnjo Alija Madada Nasirija, ki je dejal, da je v Nemčiji živel tri leta. ""Bilo je zgodaj zjutraj in spal sem še, ko so na moj dom prišli štirje policisti in me aretirali."" Kot je dejal, ni imel časa niti vzeti oblek, telefona in prenosnega računalnika. Vse to je, kot je dejal, moral pustiti za seboj.
Moški so bili v Kabul iz Frankfurta prepeljani s čarterskim poletom. Izgoni se odvijajo v skladu z oktobrskim dogovorom med Afganistanom in Nemčijo, sporočajo z nemškega notranjega ministrstva. Dogovor je v zadnjih tednih sicer sprožil proteste v Nemčiji. Njegovi kritiki opozarjajo, da velik del Afganistana ni varen in da bo vrnjeni ljudje morda žrtve povračilnih ukrepov. Afganistansko ministrstvo za begunce naj bi se ljudem pomagala vrniti domov. Z ministrstva sporočajo, da se je letos iz Evrope v Afganistan vrnilo okoli 10.000 ljudi. Naslednji čarterski polet, ki bo nove Afganistance vračal iz Nemčije, je predviden za januar 2017, sporočajo nemški mediji.
Množični prihod prebežnikov v Nemčijo je koristil protipriseljenskim političnim skupinam, kot je skrajnodesna stranka Alternativa za Nemčijo (AfD). Prejšnji teden je stranka kanclerke Angele Merkel poostrila odnos do migrantov, namestnik finančnega ministra Jens Spahn pa je dejal, da je treba znižati zakonske ovire za izgon ljudi.
Vojna v AfganistanuV Afganistanu poteka boj med vlado, ki jo podpira Zahod, in talibani, ki so povečali napade po umiku večine tujih enot leta 2014. Po vojaških ocenah zahodnih držav talibani nadzirajo ali skušajo nadzirati skoraj tretjino države. Število civilnih žrtev je skoraj rekordno. Vsako leto je ubitih ali ranjenih na tisoče ljudi. Ob vsem tem skuša vlada tudi gospodarsko razvijati državo.
""Vsi ljubijo svojo državo. Tudi jaz ljubim svojo, a kaj naj tu počnem,"" sprašuje 22-letni Mati Ullah, ki pravi, da v Afganistanu ni možnosti zaposlitve. ""Se moram pridružiti talibanom ali daešu,"" je vprašal, pri čemer je mislil na t. i. Islamsko državo.
"
http://www.rtvslo.si/svet/kapitanu-nesrecne-ladje-s-prebezniki-18-let-zapora/409985,prebežniki,"
					13. december 2016 ob 14:17
					Catania - MMC RTV SLO","
G. V.
",Kapitanu nesrečne ladje s prebežniki 18 let zapora,"Italijansko sodišče je kapitana ladje, ki je potonila v Sredozemskem morju aprila leta 2015, ko je umrlo okoli 800 prebežnikov, obsodilo na 18 let zapora.
Tunizijski državljan Mohamed Ali Malek je bil obtožen, da je poveljeval ladji, ki je z libijske obale krenila proti Evropi, a je trčila v portugalsko trgovsko ladjo, ki ji je zaradi preobremenjenosti prišla na pomoč, nato pa potonila s prebežniki na krovu. Številni so ob brodolomu ostali ujeti v podpalubju ribiške ladje. Tragedijo je preživelo le 28 ljudi.
Do brodoloma je prišlo kakih 200 kilometrov južno od obale italijanskega otoka Lampedusa in okoli 100 kilometrov od libijske obale.
Večina žrtev je prihajala iz Eritreje in Senegala, med njimi pa so bili tudi prebežniki iz Sirije, Somalije, Sierre Leone, Malija, Gambije, Slonokoščene obale in Etiopije.
Na zatožni klopi sodišča v Catanii na Siciliji sta bila kapitan Malek in njegov 25-letni sirski pomočnik Mahmud Bihit, ki sta krivdo zanikala.
Brodolom velja za eno od največjih tragedij migrantov v Sredozemskem morju, čez katero se tisoči prebežnikov iz Afrike in Bližnjega vzhoda z dotrajanimi in pogosto prenatrpanimi plovili odpravljajo na nevarno pot proti Evropi.
"
http://www.rtvslo.si/begunska-kriza/okoli-400-prebeznikov-vdrlo-v-spansko-eksklavo-ceuta/409705,prebežniki,"
					9. december 2016 ob 19:24
					Ceuta - MMC RTV SLO, STA","
B. V.
",Okoli 400 prebežnikov vdrlo v špansko eksklavo Ceuta,"Okoli 400 prebežnikov je prebilo ograjo in vdrlo v špansko eksklavo Ceuta na maroški sredozemski obali. Pri tem so bili poškodovani trije prebežniki in dva policista.
Ograjo so prebežniki, večinoma iz podsaharske Afrike, prebili na dveh mestih. Šlo naj bi za največji posamični preboj ograje v desetletju.
Kot poroča BBC, je tamkajšnja televizija predvajala posnetke več deset prebežnikov, kako proslavljajo svoj prehod meje, drugi pa so izčrpani ležali na tleh z vidnimi urezninami na stopalih in rokah.
Večina tistih, ki jim je uspelo priti čez mejo, je pridržanih, okoli 20 odstotkov pa je pogrešanih, je dejal španski notranji minister Juan Ignacio Zoido.
Ceuta in Melilla sta majhni španski eksklavi na severu Afrike, predstavljata pa edino kopensko mejo Evropske unije z Afriko, zaradi česar sta priljubljena točka poskusov prebežnikov, da pridejo v EU.
Veliko ljudi umre v poskusuObe eksklavi sta obdani z visoko ograjo in prebežniki pogosto srečo poskusijo tudi s plavanjem ob obali. Leta 2014 se je takšen poskus za 15 ljudi končal tragično.
Tiste, ki skušajo preplezati ograjo ali jo prerezati, pa španski policisti pogosto preganjajo tudi s solzivcem in uporabo gumijastih nabojev, kar človekoljubne organizacije kritizirajo kot nehumano početje, poroča francoska tiskovna agencija AFP.
"
http://www.rtvslo.si/begunska-kriza/evropska-komisija-zadovoljna-z-begunskim-dogovorom-s-turcijo/409595,prebežniki,"
					8. december 2016 ob 17:26
					Bruselj - MMC RTV SLO, STA","
B. V.
",Evropska komisija zadovoljna z begunskim dogovorom s Turčijo,"Evropska komisija v migracijskih poročilih ugotavlja, da evropski migracijski načrti prinašajo pozitivne rezultate. To naj bi med drugim kazalo občutno zmanjšanje prihodov prebežnikov v Grčijo.
Komisija opozarja tudi na stalen napredek pri izvajanju marčevskega begunskega dogovora EU-ja in Turčije, ki močno omejuje prihod prebežnikov iz Turčije na ozemlje EU-ja, ""herkulska"" prizadevanja Italije in Grčije ter rekordno število premeščenih beguncev v novembru.
Komisija tako kljub zaostrenim odnosom med EU-jem in Turčijo poroča o ""stalnem napredku"" pri izvajanju begunskega dogovora, a ob ""številnih izzivih"". Od sprejetja dogovora je v povprečju 90 prihodov prebežnikov v Grčijo na dan, medtem ko jih je bilo oktobra lani v enem dnevu tudi 10.000, pojasnjujejo v Bruslju.
Napredek, kot razvoj ocenjuje komisija, je opazen tudi pri vračanju prebežnikov iz Grčije v Turčijo. Od prejšnjega poročila so vrnili dodatnih 170 ljudi, s čimer se je skupno število vrnjenih ljudi zvišalo na 1.187. Komisija vračanje označuje za prepočasno in izpostavlja pritisk na grške otoke.
Ustavitev postopkov proti Italiji in GrčijiZaradi ""herkulskih prizadevanj"" Italije in Grčije pri soočanju s prihodom prebežnikov v minulih mesecih je komisija ustavila postopke proti tema državama zaradi neustreznega jemanja prstnih odtisov in registracije prebežnikov, je povedal evropski komisar za migracije Dimitris Avramopulos.
Komisar je izpostavil tudi, da je bil november z več kot 1.400 premestitvami rekorden mesec pri izvajanju načrta za premeščanje beguncev iz Grčije in Italije v druge članice Unije, v okviru katerega naj bi članice EU-ja do jeseni prihodnje leto premestile 160.000 beguncev.
Skupno je bilo doslej premeščenih 8.162 ljudi, od tega 6.212 iz Grčije in 1.950 iz Italije. Slovenija je v okviru sheme za premeščanje beguncev v Uniji po podatkih komisije doslej sprejela 23 oseb iz Italije in 101 iz Grčije. Spomnimo, Italija je do 28. novembra sprejela 171.299 prebežnikov, ki so se prek Sredozemskega morja odpravili na čolnih in ladjah. Samo na grških otokih pa je v taboriščih več kot 16.000 prosilcev za azil.
Komisija sicer ocenjuje, da je mogoče premestiti vse upravičene prosilce do septembra prihodnje leto. Za dosego tega cilja bi morale članice odslej izvesti vsaj 2.000 premestitev na mesec iz Grčije in 1.000 iz Italije, od aprila prihodnje leto pa vsaj 3.000 iz Grčije in 1.500 iz Italije.
Komisija je zadovoljna tudi z izvajanjem sheme za preseljevanje beguncev iz tretjih držav v Unijo. V okviru te sheme so jih doslej preselili 13.887, medtem ko naj bi jih v skladu z dogovorom julija lani do jeseni prihodnje leto preselili 22.504. V okviru dogovora EU-ja in Turčije so doslej preselili 2.761 beguncev iz Turčije v EU. Slovenija je v okviru te sheme po podatkih komisije sprejela 20 oseb.
Komisija še ne razmišlja o sankcijah proti članicamKomisar Avramopulos poudarja, da so se sprva zelo slabi rezultati v minulih dveh mesecih precej izboljšali in da bo kmalu mogoče reči, da shema za premeščanje beguncev v Uniji deluje. Zato komisija za zdaj tudi še ne razmišlja o sankcijah proti članicam, ki niso dejavne na tem področju.
Avstrija, Danska, Madžarska in Poljska po navedbah komisije doslej niso sprejele še sploh nobenega begunca, ne v okviru sheme za premeščanje ne v okviru sheme za preseljevanje. Za Avstrijo zaradi velikega prihoda prebežnikov sicer velja delni začasni suspenz pri izvajanju načrta za premestitev.
Prvi podpredsednik komisije Frans Timmermans je dejal, da je napredek očiten tudi v prizadevanjih grških oblasti pri odpravljanju pomanjkljivosti v azilnem sistemu, kar omogoča priporočilo ponovnega postopnega uveljavljanja dublinske uredbe v Grčiji od 15. marca prihodnje leto.
Dublinska uredba določa, da je treba prošnjo za azil obravnavati v prvi državi vstopa v EU. V skladu z odločitvama Evropskega sodišča za človekove pravice in Sodišča EU-ja iz leta 2011 je Grčija zaradi sistemskih pomanjkljivosti pri obravnavi beguncev izvzeta iz te uredbe, kar onemogoča delovanje evropske azilne politike.
Komisar Avramopulos, ki prihaja iz Grčije, je sicer zatrdil, da vračanje prebežnikov iz drugih članic v Grčijo ne bo veljalo za nazaj, temveč le za tiste, ki bodo prišli v druge članice Unije iz Grčije od sredine marca 2017 naprej. Poudaril je tudi, da bo to veljalo le pod določenimi pogoji in le za nekatere kategorije prebežnikov.
Avramopulos je še poudaril, da kljub napredku t. i. begunske krize ni konec in da je treba nadaljevati prizadevanja za oprijemljive rezultate, ki bodo omogočili ponovno normalno delovanje schengenskega prostora brez nadzora na notranjih mejah, kar je eden ključnih ciljev evropskega migracijskega načrta.
"
http://www.rtvslo.si/svet/generalni-sekretar-nata-predlaga-podaljsanje-sankcij-proti-rusiji/409505,prebežniki,"
					7. december 2016 ob 18:54
					Bruselj - MMC RTV SLO, Radio Slovenija, STA","
B. V.
",Generalni sekretar Nata predlaga podaljšanje sankcij proti Rusiji,"Generalni sekretar Nata Jens Stoltenberg je na srečanju zunanjih ministrov Nata pozval k ohranitvi sankcij proti Rusiji. Rešitev za Ukrajino lahko prinese le diplomacija, še meni Stoltenberg.
Z razpravo o Ukrajini in Afganistanu so ministri članic Nata sklenili dvodnevno zasedanje v Bruslju.
Čakanje na novega ameriškega predsednika Donalda Trumpa in njegova za zdaj nejasna stališča glede Rusije po oceni nemškega ministra Franka-Walterja Steimeierja pomeni tudi, da ni napredka glede uresničevanja dogovora iz Minska, ki predvideva postopke za umiritev razmer v Ukrajini, je za Radio Slovenija poročal Matjaž Trošt.
Stoltenberg je dejal, da so prejšnji mesec zaznali močno okrepitev kršitev prekinitve ognja, prav tako niso umikali težkega orožja, kot to predvideva dogovor iz Minska. Generalni sekretar zahodne vojaške zveze je še opozoril, da je možno ta čas izslediti le 13 odstotkov težke oborožitve.
Mednarodno skupnost je pozval, naj ohrani pritisk na Rusijo z ohranitvijo gospodarskih sankcij. Evropska unija naj bi se o podaljšanju sankcij odločila ta mesec. Slovenski zunanji minister Karl Erjavec je dejal, da je prepričan, da bodo sankcije podaljšane.
Erjavec: Treba bo nameniti več sredstev za varnostErjavec je poudaril, da krepitev sodelovanja EU-ja in Nata pomeni, da bo treba v prihodnje za našo varnost nameniti več sredstev. Pri potrebi po krepitvi varnosti ne gre več za akademsko vprašanje ""več kruha ali več topov"", želimo si več varnosti, ki žal danes stane več kot v preteklosti, je dejal.
Evropejci se vse bolj zavedamo resnosti groženj, je še dejal minister Erjavec. Kar se tiče slovenskega proračuna za varnost, nas po njegovih besedah razmere silijo, da izdatke za varnost povišamo.
Prebežniki kot grožnjaKot grožnjo je Erjavec izpostavil tudi prihod prebežnikov. Kot je dejal, je Slovenija že namenila dodatna sredstva za policijo v času t. i. migracijske krize. In dejstvo je, da bo potrebna nabava določene opreme, da bomo lahko varni pred novimi grožnjami, vse to pa prinaša potrebo po povečevanju sredstev, je izpostavil.
To po Erjavčevih besedah velja ne glede na to, ali si to želijo vlada in ljudje. ""Ljudje si bodo to želeli tisti trenutek, ko se bodo počutili ogrožene. Vemo, kaj lahko pomeni nov migracijski val ali destabilizacija na Zahodnem Balkanu,"" je dejal in dodal, da so za vselej minili romantični časi, ko smo govorili o svetovni varnosti in tem, kako vojn ne bo več.
Slovenija pripravljena poslati vojsko v LatvijoDrugi dan zasedanja so se najprej sestale države, ki bodo sodelovale v okviru kanadskega bataljona v Latviji v sklopu povečanja navzočnosti zavezništva na vzhodu. To so poleg Kanade in Latvije še Španija, Italija, Poljska, Albanija in Slovenija.
Kdaj točno je pričakovati konkretne odločitve glede udeležbe, za zdaj ni znano. Erjavec ocenjuje, da bodo sprejete v prvi polovici prihodnjega leta. Slovenija naj bi prispevala do 50 ljudi v okviru enot za radiološko, kemično in biološko obrambo, ki naj bi bili nameščeni blizu Rige. O finančnem vidiku minister ni želel govoriti, saj da je to stvar obrambnega ministrstva.
"
http://www.rtvslo.si/svet/angela-merkel-ze-cetrtic-izvoljena-na-celo-cdu-ja/409369,prebežniki,"
					6. december 2016 ob 13:58,zadnji poseg: 6. december 2016 ob 19:35
					Berlin - MMC RTV SLO, STA","
K. S., K. Št.
",Angela Merkel že četrtič izvoljena na čelo CDU-ja,"Angela Merkel je bila na kongresu Krščansko-demokratske unije (CDU) s 89,5 odstotki znova izvoljena za vodjo stranke, kar ji odpira pot k novi kandidaturi na mesto kanclerke.
Čeprav je bila njena izvolitev široko pričakovana, je 89,5-odstotna podpora druga najnižja podpora, kar jo je Angela Merkel prejela od leta 2000; na zadnjih strankarskih volitvah leta 2014 je uživala 96,7-odstotno podporo delegatov CDU-ja.
V nagovoru na kongresu je zagotovila, da se lanskoletno stanje s prebežniki ne bo ponovilo, ob tem pa je pozvala tudi k prepovedi burk, in sicer kjer koli je to pravno možno: ""Polno zakrivanje mora biti prepovedano, kjer koli je to zakonito mogoče,"" je dejala pred okoli 1.000 delegati in požela navdušen aplavz. CDU naj bi burke prepovedal pred sodiščem, ob policijskem nadzoru in v cestnem prometu.
""Razmere, ki smo jim bili priča poleti 2015, se ne morejo in ne smejo ponoviti,"" je dejala. Takrat so množice prebežnikov v Nemčiji iskale zatočišče pred vojno, preganjanjem in revščino. ""To je bil in je moj izrecen politični cilj,"" je poudarila.
Nemčija je prebežnike sprejela kot posameznike, ""in ne kot anonimni del velike množice"", je dejala Merklova. Veliko odobravanje je požela njena zahvala vsem domačinom, ki so pomagali pri sprejemanju 890.000 prebežnikov. Ob tem pa je nakazala zaostrovanje stališča stranke v odnosu do beguncev. ""Vsak begunec ne more ostati,"" je dejala. Ob tem je bila kritična do krepitve sovražnega govora na spletu. Včasih ima človek ""občutek, da bi nekateri, ki že dalj časa živijo v Nemčiji, nujno potreb.

Kritična do ruske podpore sirski vladi Kanclerka se je dotaknila tudi zunanjepolitičnega položaja in bila med drugim kritična do ruske in iranske podpore sirski vladi pri napadih na mesto Alep. ""Alep je sramota. Sramota je, da nam ni uspelo vzpostaviti humanitarnega koridorja, a še naprej se moramo bojevati zanj,"" je poudarila.
Kritična je bila med drugim do tega, da se ljudje zbirajo na množičnih demonstracijah proti prostotrgovinskemu sporazumu med EU-jem in ZDA TTIP, ne pa proti bombardiranju Alepa. ""Nekaj ni prav,"" je dejala. Sirija je v ""kruti državljanski vojni"" in potreben je skupen boj proti islamističnemu terorizmu, je dejala.
Presodila je tudi, da multinacionalnim korporacijam ne bi smeli dovoliti izogibanja plačevanju davkov v državah, kjer ustvarjajo prihodke. ""Ljudje imajo pravico pričakovati, da mednarodna podjetja plačajo davke,"" je dejala.
Merklovo naj bi člani CDU-ja danes znova izvolili za svojo predsednico. S tem bi potrdili tudi njeno kandidaturo za četrti mandat na položaju nemške kanclerke. Pred volitvami je Merklova stranko pozvala k enotnosti. Volitve nikakor ne bodo preproste, je posvarila in dodala: ""Morate mi pomagati.""
 
"
http://www.rtvslo.si/evropska-unija/leto-po-begunskem-valu-kje-je-po-mnenju-dijakov-evropa-danes/408825,prebežniki,"
					30. november 2016 ob 10:27,zadnji poseg: 1. december 2016 ob 12:01
					Ljubljana - MMC RTV SLO, Radio Slovenija","
Špela Šebenik, Radio Slovenija
",Leto po begunskem valu – kje je po mnenju dijakov Evropa danes?,"Ob 20. uri je na Prvem programu Radia Slovenija potekala prva tekmovalna oddaja Gymnasium.eu. V njej so sodelovali dijaki Srednje ekonomske in trgovske šole Šolskega centra Nova Gorica in Srednje trgovske šole Ljubljana, tema, o kateri so govorili, pa je bila begunska kriza.
Kako se je Evropska unija spoprijela s povečanim obsegom prihoda beguncev in migrantov v Evropo? Zakaj Evropo razmejujejo nadzori na mejah, zidovi in ograje? Kaj sta prinesla zaprtje balkanske poti in sporazum s Turčijo? Zakaj shema za premestitev beguncev iz Grčije, Italije in tretjih držav v druge evropske države ne deluje tako, kot so si jo evropski politiki zamislili? Ali lahko Madžarski s podobnim referendumom o begunskih kvotah sledi še kakšna evropska država? So države pri spopadanju z vprašanjem prebežnikov prepuščene same sebi? Kaj čaka Evropo, če sporazum s Turčijo propade?
To so vprašanja in dileme, na katere sta v oddaji Gymnasium.eu odgovarjali ekipi dijakov omenjenih šol in poskušala s svojimi mnenji, argumentacijo, zanimivimi vprašanji za evropsko poslanko Tanjo Fajon, izvirnimi idejami in konkretnimi predlogi prepričati žirijo in poslušalce, da jim namenijo svoj glas.
Projekt Gymnasium.eu, ki ga Radio Slovenija pripravlja v sodelovanju z Multimedijskim centrom RTV Slovenija in Evropskim parlamentom, ima namreč tekmovalni značaj. 16 šol se bo pomerilo v radijski debati, tista, ki prejme več glasov pa se uvrsti v naslednji krog tekmovanja.
Mladi iz obeh šol so se zelo poglobili v temo prve oddaje, v oddaji so sodelovali z odprtimi, človeškimi razmišljanji in predlogi. Mladi iz Nove Gorice (Benjamin, Saša, Nuša) so poudarili, da se je treba begunske problematike lotiti pri izvoru problema, torej urediti situacije v državah, iz katerih prihajajo prebežniki. Evropa bi morala po njihovem mnenju posredovati na Bližnjem vzhodu, a ne z vojsko, temveč izobraževanjem, izboljšanjem življenjskih pogojev in usmeritvijo v alternativne vire energije – vojne in spopadi v kriznih državah so namreč vojne za surovine, predvsem nafto.
Ljubljančani (Neža, Sara, Urban) so poudarili pomen integracije, nevladnih organizacij in človekovih pravic, ki bi morale biti na prvem mestu in ne podrejene drugi naši vrednosti: varnosti. Treba bi bilo tudi spremeniti diskurz v medijih o prebežnikih.
Novost: mobilna aplikacija Gymnasium.euTeme, o katerih se bodo mladi pogovarjali, so zanimive, aktualne in pereče, zato se bo letos debata po končani enourni radijski oddaji preselila na mobilno aplikacijo. Tam bo do petka zvečer potekala spletna debata, katere namen je spodbuditi tudi druge mlade, da razmišljajo o evropskih temah in na spoštljiv način sodelujejo v oblikovanju javnega diskurza o evropskih politikah.
Aplikacija Gymnasium.eu 
Aplikacija je na voljo za uporabnike mobilnih telefonov z operacijskimi sistemi Android in iOS. Navodila za namestitev aplikacij lahko preberete spodaj.
V primeru težav nam lahko pišete na gymnasium.eu@rtvslo.si.
Pri tem obvezno navedite tudi:
Za uporabnike računalnikov bo razširjena spletna stran na voljo naslednji teden.
.
Navodila za uporabo aplikacije Gymnasium.eu
.
Telefoni z operacijskim sistemom Android:
Aplikacija je na voljo v trgovini Google Play Store: https://play.google.com/store/apps/details?id=si.rtvslo.gymnasium Lahko jo poiščete z besedami: gymnasium, gymnasium.eu ali g.eu
 Telefoni z opercijskim sistemom iOS:
Naslednji teden bo aplikacija na voljo v trgovini App Store. Lahko jo poiščete z besedami: gymnasium, gymnasium.eu ali g.eu Do takrat jo lahko odprete v brskalnikih na povezavi: http://rtvs.si/160a.
Ostali mobilni telefoni:
Aplikacijo lahko uporabljate tako, da odprete v brskalnikih povezavo: http://rtvs.si/160a. Za pravilno delovanje na napravah z Windows operacijskim sistemom mora biti različica operacijskega sistema vsaj 8. 
.
Na mobilni aplikaciji so dosegljivi tudi gradivo za pripravo na oddaje, arhiv oddaj in posnetkov, vse informacije v zvezi s projektom, spored oddaj, in, najpomembnejše, glasovanje, ki bo potekalo en teden.
.
Svoj glas pa lahko poslušalci oddajo tudi na spletni strani Prvega programa Radia Slovenija, mladi pa bodo morali prepričati tudi člane žirije: novinarko in televizijsko voditeljico Manico Janežič Ambrožič, novinarja in odgovornega urednika Prvega programa Radia Slovenija dr. Andreja Stoparja in Klemna Žumra, vodjo Informacijske pisarne Evropskega parlamenta v Sloveniji.
Pridružite se nam tudi prihodnjo sredo na Prvem, ko se bosta pomerili Prometna šola Maribor in Šola za hortikulturo in vizualne umetnosti Celje, Srednja poklicna in strokovna šola. Tema oddaje bo: Brexit in ali bo še kdo sledil Britancem?

"
http://www.rtvslo.si/begunska-kriza/v-italijo-letos-prispelo-rekordno-stevilo-prebeznikov-171-299/408683,prebežniki,"
					28. november 2016 ob 18:27
					Rim - MMC RTV SLO, Reuters","
G. V.
",V Italijo letos prispelo rekordno število prebežnikov - 171.299,"Število prebežnikov, ki je letos prispelo na italijansko obalo, je preseglo rekord izpred dveh let. 
Do 28. novembra je Italija sprejela že 171.299 prebežnikov, ki so se prek Sredozemskega morja odpravili na čolnih in ladjah.
Od dogovora marca letos med Evropsko unijo in Turčijo o zaustavitvi prihajanja prebežnikov v Grčijo, se je znova okrepil pritisk na Italijo, ki trenutno sprejme največ novih prebežnikov.
Po podatkih italijanskega notranjega ministrstva je 171.299 prebežnikov nov rekord v primerjavi z do zdaj rekordnim letom 2014, ko je v Italijo v celem letu prispelo 170.100 prebežnikov. Lani je bila ta številka manjša, saj je bilo novih prebežnikov 154.000. Skupaj je v treh letih v Italijo prispelo skoraj pol milijona prebežnikov.
Še dva rekordaItalija komaj shaja s tako velikim številom prebežnikov na njenem ozemlju, kjer je po zadnjih podatkih v sprejemnih centrih nastanjenih 176.000 prosilcev za azil. Ker je letošnje leto rekordno tudi po številu prošenj za azil, pristojni organi ne zmorejo pravočasno obdelati vseh prošenj.
Letos je padel še en rekord, saj je prispelo do zdaj najvišje število mladoletnih prebežnikov brez spremstva, kar 23.000, večinoma najstniških fantov v primerjavi s 13.000 v celotnem letu 2014.
Z oblikovanjem vlade v Tripolisu marca letos je vzniknilo upanje, da se bo tihotapljenje ljudi prek morja zmanjšalo, a se to ni zgodilo, saj je Libija še vedno pretežno v brezvladju, kar s pridom izkoriščajo tihotapci ljudi.
Večina prebežnikov prihaja iz Afrike, in sicer iz različnih držav. Med njimi je bilo okoli 36.000 Nigerijcev, kar predstavlja okoli 21 odstotkov vseh. Okoli 20.000 jih je prišlo iz Eritreje in 12.000 iz Gvineje.
Nevarna morska plovba, pogosto v dotrajanih in neprimernih plovih za nemirno morje, je letos zahtevala 4.663 smrtnih žrtev med prebežniki.
"
http://www.rtvslo.si/svet/bolgarija-v-spopadih-prebeznikov-s-policijo-ranjenih-vec-ljudi/408483,prebežniki,"
					25. november 2016 ob 19:43,zadnji poseg: 25. november 2016 ob 20:15
					Sofija - MMC RTV SLO, STA","
B. V.
",Bolgarija: V spopadih prebežnikov s policijo ranjenih več ljudi,"V največjem begunskem taborišču v Bolgariji blizu meje s Turčijo, kjer so od četrtka potekali protesti, je bilo ranjenih več kot 20 ljudi, policija pa je 300 prebežnikov aretirala.
Protesti prebežnikov so se sprevrgli v spopade s policijo. Približno 1.500 jeznih prebežnikov, pretežno Afganistancev, je v begunskem taborišču Harmanli zažigalo avtomobilske pnevmatike in metalo kamenje v približno 250 policistov in gasilcev.
Protestirali so proti nedavni prepovedi, da ne smejo zapustiti taborišča, v katerem je zaprtih več kot 3.000 ljudi. Razlog za prepoved naj bi bila zdravstvena preventiva. V taborišču je namreč izbruhnilo več različnih nalezljivih bolezni, med drugim ošpic, piše nemška tiskovna agencija DPA.
Aretirane bodo vrnili v AfganistanV spopadih je bilo ranjenih okoli 24 policistov in trije prebežniki, 300 ljudi so aretirali. Portal balkaninsight.com poroča o 400 pridržanih. Balkaninsight še poroča, da fotografije, ki so jih objavili prostovoljci v taborišču, kažejo številne mlade moške z ranami in odrgninami na obrazih in telesih, te pa naj bi bile posledica policijskega pretepanja. Po teh poročilih naj bi policija s palicami pretepala moške in nekatere mladoletnike ne glede na to, ali so sodelovali v nemirih.
Kot je dejal bolgarski premier v odstopu Bojko Borisov, za šest prebežnikov domnevajo, da ogrožajo državno varnost. Kot poroča nemški portal Deutsche Welle, naj bi Borisov še dejal, da bodo v enem mesecu aretirane prebežnike poslali nazaj v Afganistan.
Iz lokalne policijske postaje so medtem v četrtek sporočili, da so se razmere umirile, saj so se prebežniki začeli pogajati z državno agencijo za begunce, a so se zvečer razmere ponovno ušle izpod nadzora. Med drugim je policija uporabila tudi vodni top in gumijaste naboje, da bi prebežnikom preprečili, da zapustijo taborišče. Oblasti naj bi imele razmere zdaj pod nadzorom.
Taborišče je bilo prizorišče protestov že oktobra, ko je skupina več sto Afganistancev zahtevala, naj jim pustijo nadaljevati pot proti zahodni Evropi. V Bolgariji, najrevnejši državi EU-ja, je trenutno ujetih približno 13.000 ljudi, večinoma Afganistancev.
"
http://www.rtvslo.si/svet/zaradi-omejitve-gibanja-prebezniki-v-bolgariji-protestirali/408396,prebežniki,"
					24. november 2016 ob 17:56
					Sofija - MMC RTV SLO, STA","
B. V.
",Zaradi omejitve gibanja prebežniki v Bolgariji protestirali,"V največjem bolgarskem begunskem taborišču, blizu meje s Turčijo, je približno 1.500 prebežnikov sprožilo nemire. Policija sporoča, da gre za posledice odločitve, da prebežniki ne smejo več zapustiti taborišča.
Bolgarska policija je sporočila, da so prebežniki zažigali avtomobilske pnevmatike in metali kamenje v približno 250 policistov in gasilcev, ki so bili na prizorišču, poroča francoska tiskovna agencija AFP.
Tiskovna predstavnica tamkajšnje policije Nina Nikolova je medtem sporočila, da so nemiri posledica nedavne prepovedi, da prebežniki ne smejo več zapustiti območja taborišča.
""Stanje je pod nadzorom. Trenutno potekajo pogajanja med nezadovoljnimi prebežniki in državno agencijo za begunce,"" je povedala Nikolova.
Na posnetkih bolgarske televizije bTV je vidna vrsta policistov v zaščitni opremi z vodnim topom, ki stojijo nasproti protestnikov, za njimi pa je ob vhodu v taborišče oblak črnega dima.
V taborišču 3.000 ljudiV taborišču je zaprtih več kot 3.000 prebežnikov, tam pa so protesti potekali že oktobra, ko je skupina več sto Afganistancev zahtevala, naj jim pustijo nadaljevati pot proti zahodni Evropi.
V Bolgariji, najrevnejši državi EU-ja, je trenutno ujetih približno 13.000 ljudi, večinoma Afganistancev. Kljub zaprtju t. i. balkanske begunske poti manjše skupine prebežnikov še vedno prečkajo to območje.
"
http://www.rtvslo.si/svet/mnozicni-pretep-prebeznikov-v-beogradu-eden-mrtev/408121,prebežniki,"
					21. november 2016 ob 17:38
					Beograd - MMC RTV SLO, STA","
A. V.
",Množični pretep prebežnikov v Beogradu - eden mrtev,"V množičnem pretepu prebežnikov v središču Beograda je bil v ponedeljek eden izmed njih ubit, dva pa huje ranjena. Za življenje obeh se srbski zdravniki še borijo.
Umrli prebežnik je 26-letni državljan Afganistana. Pretep, v katerem so bili uporabljeni tudi noži, se je zgodil okoli 15. ure v parku na Zelenem vencu, kjer se zbirajo prebežniki, ki ne želijo biti nastanjeni v sprejemnih centrih.
Očividci: 20 na enegaKot poroča srbski portal Blic, je po izjavah očividcev približno 20 migrantov obkolilo nesrečenega Afganistanca in ga začelo pretepati, tudi s palicami, vsaj en napadalec pa ga je zabodel; Afganistanec je namreč umrl zaradi vbodnih ran.
Ko so skupina taksistov in mimoidoči želeli pomagati žrtvi, so se napadalci razbežali.  
Policija je v povezavi s pretepom aretirala pet migrantov, pri katerih so bili najdeni noži. 
Hrvati in Madžari zavrnili dve skupini Park v središču Beograda je postal stičišče migrantov, pretežno iz Afganistana in Pakistana, ki želijo iz Srbije v države EU-ja. Od tod sta oktobra proti EU-ju odšli dve skupini migrantov - ena proti meji z Madžarsko, druga pa na mejo s Hrvaško - a nobeni ni uspelo, tako da sta se vrnili v srbsko prestolnico.
"
http://www.rtvslo.si/svet/napadalci-vrgli-zazigalne-bombe-in-kamne-na-begunsko-taborisce-na-hiosu/407953,prebežniki,"
					19. november 2016 ob 10:15
					Atene - MMC RTV SLO","
B. V.
",Napadalci vrgli zažigalne bombe in kamne na begunsko taborišče na Hiosu,"Neznani napadalci so z zažigalnimi bombami, pirotehniko in kamenjem napadli begunske šotore v Soudi na grškem otoku Hios. Pobegniti je moralo okoli 150 ljudi.
Kot poroča BBC, je bila to že druga noč nasilja v taborišču v Soudi in okoli njega. Poškodovanih je bilo več šotorov, tudi en večji, v katerem je nastanjenih 50 ljudi, je sporočil Visoki komisariat ZN-a za begunce (UNHCR).
Predstavnik UNHCR-ja v Grčiji, Roland Schoenbauer, je dejal, da je v petek nekdo z zidu nad taboriščem vrgel kamen in v glavo zadel sirskega begunca ter ga hudo poškodoval in je v bolnišnici. V četrtek pa so bile ""z zidu odvržene zažigalne steklenice, ki so uničile več šotorov,"" je dejal. ""Ljudje so prestrašeni. Težko jih je prepričati, naj se vrnejo v taborišče."" Taborišče v Soudi, ki ga upravljajo oblasti, je sicer prenatrpano.
V četrtek je skupina okoli 30 ljudi napadla tudi dva humanitarna delavca, zato so ju prepeljali v bolnišnico. BBC poroča, da so po nekaterih poročilih v nasilje vpleteni grški skrajni desničarji.
Pomoč nudili prostovoljciUNHCR-ju, ki je oblastem ponudil pomoč pri iskanju novih namestitev za prebežnike, bodisi v hotelih bodisi v apartmajih ali javnih poslopjih, sicer še ni uspelo zamenjati vseh poškodovanih ali uničenih šotorov, razmere v Soudi pa so napete. Manjše šotore zunaj samega taborišča so tako postavili prostovoljci, je dejal Schoenbauer, ki je grško policijo pozval, da poostrijo nadzor na območju.
Po njegovih besedah vsi prebežniki ne bodo prenočili na suhem, vlada pa velika negotovost. Kot poroča BBC, je 60 odstotkov ljudi v taborišču v Soudi Sircev, 20 odstotkov je Iračanov, 10 odstotkov s severa Afrike, 10 odstotkov pa od drugod.
UNHCR pomaga tudi pri identifikaciji prosilcev za azil za prevoz na celino in urejanju vozovnic za trajekte.
Na tisoče prebežnikov na otokihNa otoku Hios je sicer okoli 4.000 prebežnikov, v taboriščih na grških otokih pa je več kot 16.000 prosilcev za azil. Prihodi prebežnikov na Hios so se sicer močno zmanjšali. V povprečju jih pride na otok šest na dan, še oktobra jih je prišlo po 21, aprila pa po 38, ugotavlja UNHCR.
Od marca, ko je EU s Turčijo sklenil sporazum o vračanju in ustavljanju beguncev, preden ti pridejo v EU, je število ljudi, ki po nevarni morski poti pridejo iz Turčije na grške otoke, močno upadlo. Procesiranje prošenj za azil je zelo počasno, medtem pa prihaja tudi do napetosti med prebežniki in tankajšnjim prebivalstvom. Pogosto so prebežniki nastanjeni v zelo slabih razmerah. Z grških otokov nekatere prosilce, ki jim zavrnejo prošnjo za azil, vračajo v Turčijo.
"
http://www.rtvslo.si/svet/pred-obalo-libije-potonil-se-en-coln-s-prebezniki-pogresanih-je-okoli-100-ljudi/407823,prebežniki,"
					17. november 2016 ob 15:21
					Tripolis, Rim - MMC RTV SLO","
B. V.
",Pred obalo Libije potonil še en čoln s prebežniki. Pogrešanih je okoli 100 ljudi.,"V Sredozemskem morju pred obalo Libije je potonil še en čoln s prebežniki. Pogrešanih je okoli 100 ljudi, za katere se bojijo, da so utonili, so sporočili iz organizacije Zdravniki brez meja (MSF).
Reševalna ladja Bourbon Argos je rešila 27 moških s čolna, na katerem je bilo okoli 130 ljudi. Iz morja so potegnili tudi sedem trupel, poroča francoska tiskovna agencija AFP.
Z najnovejšo nesrečo se je število žrtev nesreč čolnov s prebežniki ta teden povzpelo na več kot 340, poroča AFP. Malteška dobrodelna organizacija MOAS, ki ima na območju dve reševalni ladji, je v sredo sicer opozorila, da je število žrtev verjetno še precej višje. Veliko čolnov se namreč potopi, ne da bi za njih sploh vedeli.
Prebežniki se še kar podajajo na nevarno pot čez Sredozemsko morje kljub vse slabšim vremenskim razmeram. Ta teden so s prenapolnjenih čolnov, neprimernih za plovbo, tako rešili več kot 3.200 ljudi. Kot poroča BBC, so številni prebežniki podsaharski Afričani, ki bežijo pred revščino in vojno.
Po podatkih italijanskega notranjega ministrstva so od začetka leta na varno v Italijo prepeljali več kot 167.000 ljudi. S tem so presegli lansko številko 153.000 prebežnikov, morda pa bodo presegli tudi rekord iz leta 2014, ko so rešili 170.000 ljudi.
"
http://www.rtvslo.si/svet/srbska-policija-pred-hrvasko-mejo-ustavila-skupino-prebeznikov/407557,prebežniki,"
					14. november 2016 ob 18:03,zadnji poseg: 14. november 2016 ob 21:14
					Beograd - MMC RTV SLO, STA","
B. V.
",Srbska policija pred hrvaško mejo ustavila skupino prebežnikov,"Več deset prebežnikov, večinoma iz Afganistana in Pakistana, je poskusilo vstopiti na Hrvaško mimo mejnega prihoda, a so jih še pred hrvaško mejo ustavili srbski policisti.
Približno 130 prebežnikov je več dni pešačilo iz Beograda, na mejo pa so prispeli v nedeljo zvečer. Mrzlo noč so preživeli na odprtem. Srbski policisti so ob srbsko-hrvaški meji blizu Šida ogradili prostor, v katerem je bila skupina državljanov Afganistana in Pakistana. Ograjo so prebežniki poskusili zrušiti, a je srbskim policistom po prerivanju uspelo, da so jih ustavili, je poročala regionalna televizija N1.
Zatem so nekateri poskusili vstopiti na Hrvaško prek njiv, a so jih tudi tam prestregli srbski policisti in jih prepeljali nazaj v prostor na odprtem, kjer so preživeli noč.
""Mi smo begunci. Prihajamo iz Pakistana in Afganistana. Ne uradno, ampak tam je vojna, mar ne spremljate novic? Zato tudi bežimo. Protestirali smo s pešačenjem, zdaj bomo pa s sedenjem ob meji,"" je v nedeljo po poročanju portala b92.net dejal Husein iz Pakistana.
Srbske oblasti so ljudem ponudile, naj se vrnejo v Beograd, a so prebežniki za zdaj odločeni, da bi vstopili na Hrvaško in nadaljevali pot proti Italiji in Franciji. N1 še poudarja, da je stanje napeto. Hrvaška policija, ki je razporedila svoje enote na hrvaški strani meje, zatrjuje, da ne bo dovolila vstopa v državo mimo mejnih prehodov.
Član srbske komisije za begunce in prebežnike Ivan Gerginov je medtem potrdil, da so se vsi državljani Afganistana in Pakistana odločili vrniti v Šid, a da v treh begunskih centrih v tem mestu ni prostih mest. Celotno skupino bodo zato pozno zvečer z vlakom prepeljali nazaj v Beograd.
"
http://www.rtvslo.si/zabava/iz-sveta-znanih/ivana-trump-zeli-postati-veleposlanica-na-ceskem/407513,prebežniki,"
					14. november 2016 ob 11:08
					Washington - MMC RTV SLO","
K. K.
",Ivana Trump želi postati veleposlanica na Češkem,"Pred novim predsednikom Združenih držav Amerike Donaldom Trumpom so kadrovski izzivi. In tudi družinski. Njegova nekdanja žena Ivana želi, da jo postavi na mesto veleposlanice na Češkem.
67-letna Ivana, ki se je od Trumpa ločila leta 1992 in z ločitvijo napolnila stolpce tabloidov po svetu, je nekdanjemu možu namignila, da bi bila prava oseba za predstavljanje ZDA v svoji nekdanji domovini.
""Predlagala mu bom, da bi postala češka veleposlanica. Od tam prihajam, poznam jezik in vsi me tam poznajo,"" je razložila Ivana za New York Post. ""Zelo sem znana po imenu Ivana. Pravzaprav nisem nikoli rabila priimka Trump. Precej sem znana po vsem svetu, ne samo v ZDA,"" je še nadaljevala 67-letnica.
Ivana je ob tem priznala, da ne obžaluje dejstva, da ni postala prva dama ZDA. Ob tem pa je dodala, da je njen dom v New Yorku ""veliko boljši, kot bi bila Bela hiša"". V intervjuju pa je zaželela vse dobro tudi novi prvi dami: ""Nič ji ne zavidam, ker bo morala začeti pripravljati prtljago - oblačila in drugo.""
Ob tem je tudi razkrila, kako bi lahko njen nekdanji mož, s katerim je še vedno v dobrih odnosih, živel v novem domu. ""Mislim, da Bele hiše ne bo obarval v zlato,"" je razmišljala Ivana. Po njenih besedah se zna tudi zgoditi, da bo svoje letalo spremenil v Air Force One.
Nekdanja Trumpova žena je še dodala, da ZDA ""potrebujejo migrante"" in da je za njo pet let delala ženska, ki je nosila hidžab. A ob tem je dodala, da bi prebežniki morali plačevati davke in da bi vsaj malo morali znati angleško.
"
http://www.rtvslo.si/begunska-kriza/srbija-ne-zeli-vec-pomagati-prebeznikom-zunaj-sprejemnih-centrov/407434,prebežniki,"
					12. november 2016 ob 20:40
					Beograd - MMC RTV SLO, Televizija Slovenija, STA","
K. Št.
",Srbija ne želi več pomagati prebežnikom zunaj sprejemnih centrov,"""Odprite meje!"" je vzklikala skupina okoli 150 prebežnikov, ki so se iz Beograda peš odpravili na 150 kilometrov dolgo pot do hrvaške meje, kjer želijo vstopiti v Evropsko unijo.
Med prebežniki naj bi bila večina ekonomskih migrantov iz Afganistana in Pakistana, zato imajo malo možnosti za nadaljevanje poti v države članice EU-ja. Srbski minister za delo, zaposlovanje in socialno politiko Aleksandar Vulin je dejal, da Srbija nikomur ne more dajati ""lažnih obljub, ki bi begunce prepričevale, da bodo zanje odprli mejne prehode"".
Prebežniki pravijo, da bodo na hrvaški meji čakali, vse dokler je ne odprejo. Večina hoče pot nadaljevati v Italijo ali Francijo. Na začetku oktobra je dvakrat večja skupina beguncev skušala peš do madžarske meje, a so jo ustavili.
Kot je poroačal RTV-jev dopisnik v Beogradu Boštjan Anžin, nameravajo pristojne srbske oblasti izprazniti tudi parke, ulice in opuščene zgradbe, v katerih so prebežniki bivali zadnjega pol leta.
""Mnogi naj bi bivanje v nemogočih razmerah izbrali sami, saj vedo, da bi jih po registraciji čakala pot nazaj domov,"" je še poročal Anžin, ""pa čeprav sistem deportacij ne deluje."" Pred zimo pa želijo s prepovedjo delitev pomoči vse prisiliti, da pridejo v sprejemne centre, pa čeprav je tudi v njih le še malo prostora, prav tako se v njih širijo uši in druge bolezni. Srbske oblasti so sporočile, da je v Srbiji okoli 7.400 prebežnikov, nevladne organizacije pa poročajo o okoli 10.000 ljudeh.
"
http://www.rtvslo.si/svet/ob-obali-libije-naj-bi-umrlo-vec-kot-239-prebeznikov/406707,prebežniki,"
					3. november 2016 ob 14:09
					Tripolis - MMC RTV SLO, STA","
B. V., A. V.
",Ob obali Libije naj bi umrlo več kot 239 prebežnikov,"Ob obali Libije naj bi v dveh nesrečah umrlo več kot 239 prebežnikov, sporoča UNHCR. Medtem je na jugovzhodu Evrope obtičalo 77.000 prebežnikov.
Visoki komisariat ZN-a za begunce (UNHCR) je novico o nesrečah prejel od dveh preživelih, ki sta prispela do italijanskega otoka Lampedusa. Do zdaj še niso odkrili trupel oziroma jih povlekli iz vode, poroča BBC.
Samo letos je na nevarni poti v Evropo čez Sredozemsko morje umrlo več kot 4.200 ljudi, sporoča Mednarodna organizacija za migracije. ZN opozarja, da bi bilo lahko leto 2016 najsmrtonosnejše leto za prebežnike, ki so podajajo na to pot. Letos je Sredozemsko morje prečkalo skoraj 330.000 prebežnikov, lani pa več kot milijon.
Na tisoče obtičanih prebežnikovMedtem je na jugovzhodu Evrope po zaprtju t. i. balkanske poti na začetku leta obtičalo približno 77.000 prebežnikov. V Grčiji naj bi bilo kar 62.000 prebežnikov, med njimi 15.000 na grških otokih, piše v poročilu nemških varnostnih služb, ki ga povzema nemška tiskovna agencija DPA.
Prebežnikom uspe prečkati meje, četudi so te zaprte. V Srbiji se je tako število prosilcev za azil, ki želijo priti v države Zahodne Evrope, povzpelo na 6.300. Junija jih je bilo 2.000. Čeprav se je balkanska pot zaprla spomladi, je potem v Nemčijo prišlo približno 50.000 prebežnikov, še ugotavlja poročilo nemških varnostnih služb.
Italijanska policija zavrača obtožbe Amnesty Internationala Medtem pa je Mednarodna nevladna organizacija za človekove pravice Amnesty International (AI) obtožila italijansko policijo grdega ravnanja z migranti. Med dokumentiranimi nepravilnostmi, ki jih AI očita italijanski policiji, naj bi bilo med drugim ustrahovanje, pretepanje in spolno poniževanje. AI je Italijo v poročilu obtožila tudi nedovoljenega izgona migrantov. Poročilo, ki temelji na izkušnjah 170 migrantov, vsebuje tudi primere, ko so bili begunci zaprti v celice, če niso želeli dati prstnih odtisov. Italijanska policija je obtožbe odločno zanikala. ""Kategorično zanikam uporabo nasilnih metod proti migrantom, bodisi med njihovo identifikacijo ali v postopku vrnitve v domovino,"" je v sporočilu za javnost zatrdil šef italijanske policije Franco Gabrielli. 
"
http://www.rtvslo.si/svet/urjenje-libijske-obalne-straze-bi-lahko-resilo-stevilna-zivljenja-prebeznikov/406662,prebežniki,"
					2. november 2016 ob 20:10
					Rim - MMC RTV SLO","
G. V.
","""Urjenje libijske obalne straže bi lahko rešilo številna življenja prebežnikov""","Z urjenjem libijske obalne straže za boj proti tihotapcem ljudi in nezakonitim migracijam bi lahko rešili številna življenja, je prepričan vodja misije Evropske unije v Sredozemlju.
V okviru operacije Sophia, ki je namenjena boju proti kriminalnim tolpam, s pomočjo katerih se številni prebežniki v neprimernih plovilih z libijske obale odpravijo na nevarno morsko pot proti Evropi, so 26. oktobra začeli uriti 78 pripadnikov libijske obalne straže.
Od padca režima nekdanjega libijskega voditelja Moamerja Gadafija pred petimi leti je Libija v brezvladju, kar so izkoristile različne tihotapske tolpe, ki v državi brez reda in zakonov delujejo brez strahu pred roko pravice.
Tihotapske tolpe so poskrbele, da se je na pot proti Evropi prek Sredozemskega morja v zadnjih letih odpravilo na stotisoče prebivalcev pretežno podsaharskih držav. Samo letos jih je pri poskusu prečkanja Sredozemskega morja umrlo več kot 3.740.
Mednarodno priznana libijska vlada nadzira le del ozemlja in je tako nemočna v boju proti tihotapcem, ki izkoriščajo obup prebežnikov. Libijska obalna straža se sooča s pomanjkanjem pripadnikov in opreme, da bi lahko nadzorovala več kot 1.700 kilometrov obale.
Na drugi strani lahko pripadniki evropske misije Sophia delujejo le v mednarodnih vodah, ki se začnejo 12 navtičnih milj od obale.
Po besedah vodje misije Sophia, kontraadmirala Enrica Credendina, bi lahko izurjena libijska obalna straža preprečila številne smrti. ""Ko se gumijasti čoln prevrne, se hitro potopi. Le malo prebežnikov zna plavati in nimajo rešilnih jopičev, zato se hitro utopijo,"" je dejal.
Agresivno obnašanjePoleg tega se pojavljajo poročila o incidentih, ko naj bi ladje, ki pripadajo libijski obalni straži, napadle plovila s prebežniki in reševalne čolne, zato je urjenje pripadnikov libijske obalne straže še toliko bolj nujno in potrebno, je prepričan Credendino, ki je povedal, da se je ob nekaterih priložnostih libijska obalna straža odzvala preveč agresivno, kar sam pripisuje prav pomanjkanju urjenja.
Nemška humanitarna organizacija Sea-Watch je prejšnji mesec odkrila trupla štirih prebežnikov po napadu, za katerega člani organizacije pravijo, da so ga izvedla plovila z oznakami libijske obalne straže, čeprav ta zanika kakršno koli vpletenost v incident.
Credendino pojasnjuje, da je včasih težko razločiti, ali gre res za pripadnike obalne straže, ali pa le za tihotapce, ki pogosto nosijo vojaška oblačila ali uniforme, na svojih ladjah pa razobesijo libijsko zastavo.
Čeprav je bilo nekaj dvomov o načrtu urjenja, pa Credendino pravi, da je 78 pripadnikov prišlo z navdušenjem in resnično željo, da se dela lotijo skupaj s pripadniki evropske misije.
V okviru evropske misije so od njenega oblikovanja julija leta 2015 prijeli 99 domnevnih tihotapcev in jih predali italijanskim oblastem. Zasegli so 337 plovil.
"
http://www.rtvslo.si/begunska-kriza/iz-calaisa-zaceli-premescati-otroke-brez-spremstva/406606,prebežniki,"
					2. november 2016 ob 11:29
					Calais - MMC RTV SLO, STA","
T. J.
",Iz Calaisa začeli premeščati otroke brez spremstva,"Iz tako imenovane Džungle, begunskega taborišča v Calaisu, je odpeljalo že več kot 70 avtobusov. Seliti so začeli 1.500 otrok prebežnikov, ki so brez spremstva. 
V sredo zjutraj je iz Calaisa odpeljal prvi avtobus, na katerem je bilo 43 mladoletnikov. Džunglo so sicer dokončno zaprli v ponedeljek zvečer. V taborišču je nekoč prebivalo več kot 10.000 prebežnikov. Francoske oblasti so ob tem pozvale Veliko Britanijo, ki naj bi predstavljala končni cilj za večino prebivalcev Džungle, naj ""naredi več"".
Od sredine oktobra je Velika Britanija sprejela 270 otrok, obljubila pa je, da jih bo še nekaj sto. Francoski predsednik Francois Hollande je prejšnji teden obljubil, da bo mladoletne prebežnike brez spremstva razkropil po vsej državi, tam pa bodo čakali na morebitno pot na Otok.  
V ladijskem zabojniku 13 prebežnikov Medtem so v Trstu iz zabojnika na ladji, ki je priplula iz Turčije, rešili 13 sirskih prebežnikov, med njimi žensko v osmem mesecu nosečnosti. V zabojniku so bili zaprti najmanj štiri dni, poroča Primorski dnevnik. Na pomoč je poklical eden od zaprtih Sircev z mobilnim telefonom, ker jim je začelo zmanjkovati zraka. Klic je reševalcem omogočil, da so jih izsledili.
Po navedbah policistov in pripadnikov pristaniškega poveljstva prebežniki gre za pripadnike kurdske narodnosti, ki niso vedeli, kje so. Zabojnik je po izkrcanju z ladje dan in pol stal na pomolu tržaškega pristanišča. Zdravstveno stanje prebežnikov je bilo sicer glede na izkušnjo, ki so jo prestali, po ocenah reševalcev zadovoljivo, so jim pa nudili zdravniško pomoč. Nosečnico so prepeljali v bolnišnico, kjer so jo oskrbeli. Prebežnike naj bi v pristanišču čakal vodnik, ki naj bi jih pospremil do naslednjega cilja v Italiji.
"
http://www.rtvslo.si/begunska-kriza/renzi-clanicam-ce-prebezniki-ne-bodo-sli-k-vam-potem-ne-bo-sel-tudi-nas-denar/406147,prebežniki,"
					26. oktober 2016 ob 14:34
					Rim - MMC RTV SLO, STA","
A. Č.
","Renzi članicam: Če prebežniki ne bodo šli k vam, potem ne bo šel tudi naš denar","Italijanski premier Matteo Renzi je v ostrem tonu kritiziral nesolidarnost drugih članic EU-ja do držav, v katere prihaja največ prebežnikov. Z vetom je pripravljen tudi rušiti proračun EU-ja.
""Evropi namenjamo 20 milijard evrov, da jih lahko nazaj dobimo 12 milijard. Če nam želijo o prebežnikih pridigati države, kot so Madžarska, Češka in Slovaška, potem naj Italija pove, da sistem ne deluje več,"" je Renzi povedal za italijanski radio RAI 1.
Na vprašanje, ali je pripravljen uporabiti pravico veta in zrušiti proračun EU-ja, je odvrnil, da zagotovo. Kritičen je bil do evropskih držav, ki so zaprle svoje meje in zavrnile sprejem prosilcev za azil v okviru evropskih kvot. ""Če bodo proti prihodom migrantov gradili ograje, lahko pozabijo, da bodo videli italijanski denar. Če ne bodo šli tja migranti, ne bo šel niti denar,"" je bil oster Renzi.
Italija ječi pod navalom Na italijansko obalo je sicer letos prispelo že 155.000 prebežnikov, kar je še dodatno obremenilo njihove že tako prezasedene nastanitvene zmogljivosti.
Italijanski finančni minister Pier Carlo Padoan je medtem potrdil, da je italijanska vlada od Evropske komisije prejela pismo, v katerem komisija zahteva pojasnila glede italijanskega proračuna za leto 2017. Ta namreč predvideva primanjkljaj v višini 2,3 odstotka bruto domačega proizvoda.
"
http://www.rtvslo.si/svet/rusenje-dzungle-objokane-prebeznike-razseljujejo-po-franciji/406059,prebežniki,"
					25. oktober 2016 ob 16:02,zadnji poseg: 25. oktober 2016 ob 19:25
					Calais - MMC RTV SLO, Reuters, STA","
K. Št.
",Rušenje Džungle: objokane prebežnike razseljujejo po Franciji,"Okoli 20 delavcev je drugi dan praznjenja taborišča Calais v Franciji, imenovano Džungla, začelo podiranje šotorov in barak, v katerih je bivalo okoli 7.000 prebežnikov.  
Potem ko so v ponedeljek iz Džungle premestili okoli 2.300 ljudi, so danes začeli rušenje zasilnih prebivališč. Delavci z motornimi žagami uničujejo lesena bivališča in z gradbenimi stroji odvažajo razbitine iz taborišča, ki se blizu pristanišča razteza na štirih kvadratnih kilometrih.
Odeje, vzmetnice, obleke, posodo in potovalne kovčke pa polagajo na kupe lesa in polivinila, ki so jih prebežniki uporabljali za gradnjo šotorov in zasilnih bivališč. Ob začetku rušenja sta se danes skoraj sočasno vnela dva požara, ki pa so ju gasilci hitro pogasili.
V dveh dneh so iz Džungle premestili skoraj polovico prebivalcev, okoli 2.700 odraslih so z avtobusi prepeljali v sprejemne centre po Franciji, 600 otrok brez spremstva pa namestili v preurejene ladijske zabojnike v taborišču, je povedal notranji minister Bernard Cazeneuve. Otroke brez spremstva, ki imajo dokazano sorodnike v Veliki Britaniji, bodo prepeljali v omenjeno državo.
Oblasti se bojijo, da okoli 200 ljudi ne bo hotelo zapustiti taborišča in bo postavilo nova bivališča v okolici.
Porast kriminalaV Džungli, simbolu begunske krize v Evropi, ki so ga na štirih kvadratnih kilometrih blizu pristanišča v več kot desetih letih vzpostavili ljudje, ki so želeli priti do Velike Britanije, je po ocenah živelo od 6.000 do 8.000 ekonomskih migrantov in beguncev, večinoma iz Afganistana, Sudana in Eritreje. Največ naj bi jih tam v neustreznih razmerah in vse bolj razširjenem kriminalu živelo okoli 10.000.
Britanska notranja ministrica Amber Rudd je v ponedeljek dejala, da London za zaprtje taborišča prispeva okoli 40 milijonov evrov. Vodja francoske begunske agencije Pascal Brice je bil danes kritičen do Londona, češ da opravljajo njihovo delo, ob tem ga je znova pozval, naj prevzame otroke iz džungle. Velika Britanija in Francija sta namreč leta 2003 podpisali sporazum iz Touqueta, s katerim se je britanska meja s Francijo dejansko premaknila na francosko stran Rokavskega preliva.
Vodja ene izmed nevladnih humanitarnih organizacij Christian Salome je dejal, da postopek preselitve ljudi iz Džungle poteka dobro, a opozoril, da se bojijo, da jih okoli 2.000 še vedno želi nezakonito priti čez Rokavski preliv. Oblasti sicer opozarjajo, da bodo morali biti pozorni, da po zaprtju Džungle v bližini ne bodo zrasla nova manjša taborišča. V preteklih letih je policija skoraj vsakodnevno preprečevala poskuse prebežnikov, da bi prišli na tovornjake, ki so potovali na Otok. Več deset jih je pri tem umrlo. Umirali so tudi pri skakanju na vozeče vlake.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj. 
"
http://www.rtvslo.si/begunska-kriza/avstrija-sedem-prebeznikov-zavrnila-nezakonito-na-meji-s-slovenijo/406041,prebežniki,"
					25. oktober 2016 ob 13:40
					Ljubljana - MMC RTV SLO, STA","
Al. Ma.
",Avstrija sedem prebežnikov zavrnila nezakonito na meji s Slovenijo,"Avstrijsko sodišče je odločilo, da je Avstrija v sedmih primerih prebežnike na meji s Slovenijo zavrnila nezakonito. Primere je pred sodišče pripeljala nevladna organizacija.
Februarja, tik pred zaprtjem balkanske migracijske poti, je nevladna organizacija iz Špilj Border Crossing Spielfield opazila hude napake v postopkih, zavajajoča vprašanja in arbitrarno odločanje policistov o tem, komu Avstrija dovoli vstop v državo in komu ne, poroča časopis Dnevnik.
Podobne stvari naj bi se dogajale na južni meji med Slovenijo in Hrvaško, s čimer naj bi bili seznanjeni policija, notranje ministrstvo, varuhinja človekovih pravic ter humanitarne in nevladne organizacije. V Sloveniji v teh primerih ni prišlo do tožb.
Nevladniki, odvetniki in prebežnikiV Avstriji pa se je organizacija Border Crossing Spielfeld povezala z ekipo odvetnikov. Skupaj so skušali poiskati čim več ljudi, ki so se jim zgodile nepravilnosti, da bi jim pomagali vložiti tožbe.
Po neuradnih podatkih jim je do sodišča uspelo pripeljati okoli 25 primerov, med njimi so družine, zato je število ljudi precej večje. Za zdaj je bilo rešenih 11 primerov, sedmim pritožbam pa je sodišče ugodilo. Štiri je zavrnilo, a se bodo pritožili na vrhovno sodišče. Tisti, ki so pravdo dobili, bi v Avstriji zdaj sicer lahko zaprosili za azil, a do tja po zakoniti poti ne morejo, je še poročal Dnevnik.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/letos-v-sredozemskem-morju-umrlo-skoraj-toliko-prebeznikov-kot-lani/406035,prebežniki,"
					25. oktober 2016 ob 12:45
					Ženeva - MMC RTV SLO, Reuters","
T. J.
",Letos v Sredozemskem morju umrlo skoraj toliko prebežnikov kot lani,"Po podatkih Urada visokega komisariata Združenih narodov za begunce (UNHCR) je letos med prečkanjem Sredozemskega morja umrlo najmanj 3.740 prebežnikov. 
Številka je skoraj tako visoka kot lani, ko je prehod čez Sredozemlje zahteval 3.771 življenj. Po podatkih UNHCR-ja je lani na pot krenilo trikrat več ljudi kot letos. Leta 2015 naj bi Sredozemsko morje prečkalo več kot milijon prebežnikov, letos pa 327.000.  
Tiskovni predstavnik UNHCR-ja William Spindler je v pogovoru z novinarji v Ženevi izrazil zaskrbljenost nad številnimi umrlimi prebežniki: ""To je daleč najhujša situacija, kar smo ji bili priča na Sredozemlju. Lahko rečemo, da se je stopnja žrtev povečala kar trikrat.""
"
http://www.rtvslo.si/svet/jezni-prebezniki-pozgali-pisarne-azilne-sluzbe-na-lezbosu/405980,prebežniki,"
					24. oktober 2016 ob 16:41
					Atene - MMC RTV SLO, STA","
G. V.
",Jezni prebežniki požgali pisarne azilne službe na Lezbosu,"Na grškem otoku Lezbos so prebežniki med protestom zaradi slabih razmer v begunskem centru Moria zažgali sedem začasnih pisarn azilne službe, v požaru pa ni bil poškodovan nihče.
""Prebežniki, večinoma iz Pakistana in Bangladeša, so v policiste metali kamenje, zažgali pa so tudi odeje, ki so jih odvrgli na zabojnike z začasnimi pisarnami,"" je pojasnil neimenovani vir. Takoj po izbruhu požara so zaposleni zapustili pisarne, gasilci pa so požar hitro omejili.
Kot je povedal direktor Evropskega azilnega podpornega urada (EASO) Jose Carreira, ki je na obisku v Grčiji, so bili štirje zabojniki v požaru popolnoma uničeni, trije pa so bili poškodovani. ""V preteklosti se je zgodilo že več incidentov, a ta je najresnejši,"" je poudaril Carreira. ""Iščemo načine, ki bi zagotovili, da se to ne bo več ponovilo,"" je še dodal.
Protest je trajal približno eno uro in v njem je sodelovalo okoli 70 prebežnikov, ki so protestirali zaradi slabih razmer v begunskem centru. Grška policija je aretirala deset ljudi.
Septembra velik požarV begunskem centru Moria so protesti zaradi slabih razmer precej pogosti in že septembra je izbruhnil velik požar, v katerem je zgorela več kot polovica centra, ki ga je moralo takrat začasno zapustiti okoli tisoč ljudi.
Begunski center Moria je eden izmed petih centrov na grških otokih v Egejskem morju, v njem pa prebiva več kot 5.000 ljudi, medtem ko je prostora za samo 3.500 ljudi.
Skupaj je v centrih na egejskih otokih, kjer je namestitev za 8.000 ljudi, nastanjenih 15.000 prebežnikov. Večinoma čakajo na vrnitev v Turčijo v okviru dogovora med Ankaro in Brusljem o upravljanju migracijskih tokov. V Grčiji je sicer trenutno okoli 66.000 prebežnikov, ki so tam ostali ujeti po zaprtju balkanske migracijske poti.
"
http://www.rtvslo.si/svet/iz-dzungle-v-calaisu-prvi-dan-evakuacije-odpeljali-vec-kot-2-000-prebeznikov/405955,prebežniki,"
					24. oktober 2016 ob 12:22,zadnji poseg: 24. oktober 2016 ob 20:49
					Calais - MMC RTV SLO, STA","
K. S., G. V.
",Iz Džungle v Calaisu prvi dan evakuacije odpeljali več kot 2.000 prebežnikov,"Iz begunskega taborišča v francoskem pristanišču Calais so prvi dan evakuacije odpeljali skupno 2.318 prebežnikov. Selitev je potekala brez incidentov.
Od tega je ""1.918 odraslih prebežnikov in beguncev odšlo iz Calaisa na 45 avtobusih v 80 sprejemnih centrov v enajstih francoskih regijah"", 400 mladoletnih prebežnikov pa je nameščenih v začasnih sprejemnih centrih na območju taborišča, preden jih bodo odpeljali drugam, je dejal francoski notranji minister Bernard Cazeneuve.
Prvi od skupaj skoraj 7.000 beguncev so že zgodaj zjutraj prišli na zbirna mesta, od koder jih bodo prepeljali v sprejemne centre po vsej Franciji.
Pred skladišče, ki je glavno mesto za popis prebežnikov, ti prihajajo s kovčki in culami, v katerih je vse njihovo imetje. V centru za popis bodo lahko izbrali med zbirnimi centri po vsej državi z izjemo Pariza in Korzike, nato pa jih bodo z avtobusi odpeljali iz taborišča, znanega pod vzdevkom Džungla. Za nemoteno evakuacijo taborišča skrbi okoli 1.250 policistov in drugih pripadnikov varnostnih sil.
Prebežniki evakuacijo sprejemajo različno. ""Vseeno mi je, kam v Franciji me bodo namestili. Povsod bo bolje kot v šotorih v taborišču,"" je za AFP dejal 25-letni Sudanec Bašir na začetku dolge vrste ljudi, ki čakajo na popis.
Po drugi strani je bil Mohamed iz Etiopije bolj skeptičen. ""Mladoleten sem, želim v Veliko Britanijo, avtobusi me ne zanimajo,"" je dejal med sprehajanjem po taborišču.
Mladoletniki brez spremstva bodo lahko ostali v preurejenih ladijskih zabojnikih, ki jih bodo oblasti postavile po zaprtju zdajšnjega taborišča. Tistim, ki imajo sorodnike v Veliki Britaniji, bi po mnenju francoske vlade morali dovoliti potovati tja. Prva skupina otrok iz taborišča, ki sicer na Otoku nimajo nobenih družinskih vezi, je v nedeljo že prispela v Veliko Britanijo. Gre za okoli 70 otrok, ki so jih odpeljali v London.
Evakuacija bo trajala teden dniDžungla je bila dolgo zbirališče za prebežnike, ki jim je uspelo priti v Evropo, njihov končni cilj pa je Velika Britanija. Evakuacija skoraj 7.000 prebežnikov, kolikor jih po zadnjih uradnih ocenah živi v taborišču, bo po ocenah francoskih oblasti trajala teden dni. Za njihovo namestitev je na voljo 7.500 postelj v 450 sprejemnih centrih po vsej državi.
Humanitarne organizacije opozarjajo pred nevarnostjo katastrofe zaradi prenagle operacije, francoske oblasti pa vztrajajo, da gre za humanitarno operacijo.
Zaradi prenatrpanosti v taborišču, kjer po neuradnih ocenah živi celo 8.000 ljudi, namreč vlada kaos, razmere za bivanje pa so zelo slabe. Higienske razmere so katastrofalne, Sklad ZN-a za otroke (Unicef) opozarja tudi na izkoriščanje otrok za spolne usluge, nasilje in prisilno delo. Tam so bili namreč tudi številni otroci brez spremstva staršev.
V taborišču so ponoči, pred napovedano evakuacijo, izbruhnili manjši izgredi, ko je nekaj beguncev skušalo priti na bližnjo avtocesto. Policija jim je to preprečila, v incidentu pa ni bilo ranjenih.
"
http://www.rtvslo.si/svet/v-taboriscu-v-calaisu-pred-rusenjem-spopad-beguncev-in-policije/405901,prebežniki,"
					23. oktober 2016 ob 17:24
					Calais - MMC RTV SLO, STA","
B. V.
",V taborišču v Calaisu pred rušenjem spopad beguncev in policije,"V begunskem taborišču v francoskem mestu Calais, znanem kot Džungla, je dan pred načrtovanim začetkom rušenja izbruhnil spopad med prebivalci in policijo.
Francoske oblasti so namreč za 24. oktober napovedale rušenje taborišča, v katerem biva okoli 7.000 ljudi, po poročanju BBC-ja morda celo 10.000, ki upajo na nadaljevanje poti v Veliko Britanijo, oddaljeno le 40 kilometrov. Več deset ljudi je tako v policiste metalo steklenice, ti pa so se odzvali z dimnimi bombami. V soboto je po poročilih okoli 50 prebežnikov v policiste metalo kamenje, ti pa so uporabili solzivec in gumijevke.
V ponedeljek naj bi se začela evakuacija, ki bo predvidoma trajala teden dni. Ljudi bodo premestili v uradna taborišča po državi, v preselitvi pa bo sodelovalo okoli 1.250 policistov, poroča nemška tiskovna agencija DPA.
Prebežniki, ki živijo v Džungli, večinoma ne želijo oditi. ""Nekateri se bodo skušali skriti v sosednjih predelih Calaisa. Obstaja resnična grožnja, da bomo morali spremljati stanje,"" je v komentarjih za časopis Journal de Dimanche povedal vodja humanitarne organizacije Dom za begunce Christian Salome.
Za drug časopis je Salome dejal, da sicer podpira zaprtje taborišča, a je obenem dodal, da mesto še vedno mora imeti neke vrste sprejemni center za prebežnike, ki bodo prispeli v Calais, potem ko bo taborišče že zaprto.
Nova skupina mladoletnikov v Veliko BritanijoMedtem je iz Calaisa v Veliko Britanijo prišla nova skupina 70 mladoletnih beguncev, med njimi so tudi tisti, ki nimajo družinskih vezi v tej državi. Pred slabim tednom je sicer v Veliko Britanijo prispela prva skupina mladoletnih beguncev brez spremstva, ki so bivali v Džungli in imajo na Otoku sorodnike.
Le nekaj ur pred začetkom evakuacije uslužbenci britanskega notranjega ministrstva bijejo bitko s časom, da bi popisali čim več mladoletnih prebežnikov za premestitev v Veliko Britanijo. Obdelati želijo čim večje število od okoli 1.300 mladoletnih prebežnikov iz taborišča, med katerimi je tudi 500 mladoletnikov, ki imajo v Veliki Britaniji družinske člane.
Za zdaj ni jasno, koliko mladih naj bi Velika Britanija sprejela. Postavljen je cilj najmanj 600, navaja AFP, ki se sklicuje na neimenovan vir s pogajanj med Francijo in Veliko Britanijo.
"
http://www.rtvslo.si/svet/oborozenci-pred-libijsko-obalo-napadli-coln-s-prebezniki/405802,prebežniki,"
					21. oktober 2016 ob 21:53
					Rim - MMC RTV SLO, STA","
K. Št.
",Oboroženci pred libijsko obalo napadli čoln s prebežniki,"Pred obalo Libije so oboroženci napadli plovilo s prebežniki, pri čemer so štirje umrli, do 25 je pogrešanih. Sicer pa so reševalci v 24 akcijah v Sredozemskem morju rešili 3.300 ljudi.
Napadalci so do napihljivega čolna s prebežniki prišli v plovilu z oznakami libijske obalne straže, nato pa so se na prebežnike spravili s palicami in jih nagnali v morje, je sporočil predstavnik nemške nevladne organizacije Sea-Watch. Na čolnu je bilo okoli 150 prebežnikov, reševalne ekipe so jih rešile 120.
Velika reševalna akcijaPred nevarno potjo po Sredozemskem morju pa so danes reševalci v kar 24 akcijah rešili 3.300 prebežnikov, ki so bili na 20 gumijastih čolnih, ladji in štirih manjših čolnih. Pred libijsko obalo so že v četrtek rešili 1.400 prebežnikov.
Po podatkih italijanskega notranjega ministrstva je v Italiji trenutno 165.000 prebežnikov - lani jih je bilo v vsem letu 103.792. Največ jih je nastanjenih v Lombardiji in na Siciliji.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/evropska-unija/cerar-nadzor-naj-bo-prilagojen-razmeram-postavljanje-ograje-se-nadaljuje/405773,prebežniki,"
					21. oktober 2016 ob 16:23,zadnji poseg: 21. oktober 2016 ob 19:35
					Bruselj - MMC RTV SLO, STA","
A. Č.
","Cerar: ""Nadzor naj bo prilagojen razmeram."" Postavljanje ograje se nadaljuje.","Sloveniji je med sklepe vrha EU-ja uspelo uvrstiti to, da se vračamo k schengenskemu sistemu brez meja. Kjer so, pa je izrecno zapisano, da so začasne, je dejal premier Miro Cerar. Slovenska vlada medtem nadaljuje postavljanje ograje na meji.
Voditelji EU-ja so v sklepih o migracijah, ki so jih sprejeli prvi dan dvodnevnega vrha, ponovno poudarili, da je treba zagotoviti, da se v celoti vrnemo nazaj k schengenu, je po koncu zasedanja Evropskega sveta dejal Cerar.
Tam, kjer še obstaja začasni nadzor na notranjih mejah v okviru schengena, je treba ugotoviti, kje je še potreben. Kjer pa bo začasni mejni nadzor še nekaj časa ostal, pa je treba ta nadzor prilagoditi dejanskim razmeram na terenu, je poudaril.
Premier je ob tem izrazil pričakovanje, da bo Evropska komisija sprejela objektivna merila, po katerih bo v prihodnje dovoljevala takšen začasen nadzor na mejah znotraj schengena. ""Vsekakor Slovenija meni, da tam, kjer objektivnih razlogov za to ni, takega nadzora ne sme biti,"" je dejal v izjavi za slovenske novinarje.
Avstrijci ne bodo ovirali prehoda čez mejo Cerar se je ob tem pogovarjal tudi z avstrijskim kanclerjem Christianom Kernom. Ta mu je zagotovil, da bo v primeru nadaljevanja začasnega nadzora meje nadzor prilagojen dejstvu, da Slovenije ta hip ne prečkajo prebežniki v velikem številu.
""Od Avstrijcev pričakujemo, da v vsakem primeru ne bodo zaustavljali normalnega pretoka na mejah, takšno je tudi zagotovilo, ki sem ga dobil od kanclerja Kerna, ki razume, da vsako zapiranje meja povzroči škodo gospodarstvu, dobrim medsosedskim odnosom,"" je dejal Cerar.
Dotaknil se je tudi predloga novele zakona o tujcih. Vlada ga bo obravnavala, ko ga bo prejela od pristojnega ministrstva, je dejal Cerar. Kdaj natančno bi to lahko bilo, ni razkril. Je pa ob tem opozoril, da gre za občutljivo zakonsko besedilo, zato je zahteval, da se preuči, ali so predlagane rešitve skladne z ustavo.
V primeru ponovnega velikega števila prihodov prebežnikov bi Avstrija namreč lahko zaprla meje in Slovenija bi postala žep, je dejal. ""Zato razmišljamo, kako bi s spremembo zakona o tujcih za takšen primer našli ustrezno rešitev, ki bi glede prosilcev za azil uveljavila neke druge, strožje standarde,"" je pojasnil. Kakšni bodo ti standardi, bodo govorili na vladi, ko bodo prejeli predlog zakona, ki pa bo moral, kot rečeno, prestati še ustavnopravno presojo.
Postavljanje ograje poteka naprejVlada sicer nadaljuje postavitev ograje, trenutno pa jo postavlja na avtocesti v bližini mejnega prehoda Gruškovje, gre pa za navadno ograjo z bodečo žico na vrhu. Po poročanju portala maribor24.si naj bi bil cilj popolna zapora meje ob morebitnem novem prihodu velikega števila prebežnikov. Sicer pa so z vlade sporočili, da so do zdaj postavili 183,5 km t. i. začasnih tehničnih ovir, in sicer od mejnega prehoda Gibina v občini Razkrižje do doline reke Dragonje v občinah Piran in Koper.
Panelne ograje tako postavljajo na območju policijskih uprav Murska Sobota, Maribor, Celje, Novo mesto, Ljubljana in Koper. Na MNZ-ju so pojasnili, da je postavljanje ograje na Gruškovju del vladnega načrta (ta je sicer zaupen), po istem načrtu pa so ograjo ponekod tudi odstranili in jo nadomestili s panelno ograjo v skupni dolžini 27,5 km, dela pa nadaljujejo. V bližini Gruškovja bo panelna ograja postavljena v dolžini okoli 700 m se pravi po mejni črti.
""Če bi prišlo do možnosti ponovnega migracijskega vala, se bo mejni prehod zaprl,"" je danes ob robu seje mariborskega mestnega sveta povedal državni sekretar na notranjem ministrstvu Andrej Špenga in dodal, da bodo naredili vse, da ne bo prišlo do ogrožene varnosti državljank in državljanov. 
V naslednjih dneh bodo postavitev ograje nadaljevali še ""na nekaterih ključnih območjih, na katerih bi lahko glede na lanske izkušnje prišlo do poskusov množičnega prihajanja na ozemlje Slovenije"". Kje točno, tudi Špenga iz varnostnih razlogov ni želel povedati.
"
http://www.rtvslo.si/slovenija/na-ministrstvu-se-bodo-za-sprejemni-center-obrnili-na-zasebne-ponudnike/405482,prebežniki,"
					18. oktober 2016 ob 16:20
					Ljubljana - MMC RTV SLO, STA","
L. L.
",Na ministrstvu se bodo za sprejemni center obrnili na zasebne ponudnike,"Ministrstvo za notranje zadeve zaznava prebežniške poti v Beli krajini, ki se utegnejo v prihodnosti še okrepiti. Na podlagi tega ugotavljajo, da je postavitev sprejemno-registracijskega centra nujna in upravičena, zato si ogledujejo ponudbe zasebnikov.
Možnost, da bi sprejemno-registracijski center postavili na Vražjem kamnu v občini Črnomelj je ministrstvo za obrambo opustilo, zato na ministrstvu na notranje zadeve iščejo druge lokacije. V teh dneh potekajo ogledi krajev, ki so jih ponudili zasebniki.
Policija bo najprej preverila ustreznost lokacij in proučila pogoje njihove uporabe, nato bodo naredili tudi celovito oceno, o njej obvestili lokalno skupnost in našli ustrezno rešitev. Na ministrstvu ob tem zatrjujejo, da se zavedajo pomena komunikacije z lokalno skupnostjo, zato so v tej fazi ogledov v stalnem stiku s predstavniki posameznih občin.
Centre sicer nameravajo vzpostaviti, samo če razmer ne bo več mogoče obvladovati na posameznih policijskih enotah. Center bo, tako trdi ministrstvo, začasne narave, zaprtega tipa in vseskozi pod nadzorom policije. Zadrževanje posameznika v centru pa bo največ 72 ur, kolikor traja postopek vračanja na Hrvaško. 
"
http://www.rtvslo.si/kultura/knjige/nk-svoboda-ali-kako-se-v-zahodnjaski-otopelosti-prebudi-socutje/405059,prebežniki,"
					14. oktober 2016 ob 06:31
					Ljubljana - MMC RTV SLO","
Ksenja Tratnik
",NK Svoboda ali kako se v zahodnjaški otopelosti prebudi sočutje,"Najstnika Anej in Sabi se najverjetneje ne bi nikoli spoznala, če ne bi v Siriji izbruhnila vojna, zaradi katere je Sabi zbežal proti Evropi. V Grčiji sreča vrstnika Aneja, ki je s starši tam na počitnicah. Združi ju nogomet.
Njuno zgodbo je v knjigi NK Svoboda (izšla je pri založbi Miš) zapisal Žiga X Gombač. Ideja za knjigo se je rodila lani poleti, ""ko sem v medijih spremljal, kako so se na otoku Kosu turisti pritoževali, kaj tam počno prebežniki. To je bil prvi trenutek aktivacije. Ideja se je začela razvijati."" 
Kot pravi avtor, veliko spremlja dogajanje po svetu, predvsem pa se ga dotaknejo krivice. ""Različne zgodbe, ki pridejo do mene, imajo name vpliv in tudi ta begunska zgodba, ki se je začela in ki je potem postajala čedalje bolj aktualna, je v meni zbujala različna vprašanja v smislu; kaj se to dogaja, kaj je s temi ljudmi, kam se selijo, v kakšnih razmerah hodijo in bivajo. Te zgodbe so začele pridobivati intenzivnost, dogajali so se neki scenariji, ki so bili zame neverjetni, ki so me dejansko spravljali v negotovost, češ je to mogoče, da se dogaja, hkrati pa se je vse bližalo Sloveniji,"" pojasnjuje vzgibe za pisanje knjige, s katero je želel poudariti pomen empatije, sočutja in človečnosti.
Pomembno vlogo pri knjigi je odigral novinar in poročevalec s številnih kriznih žarišč Boštjan Videmšek, odličen poznavalec dogajanja v Siriji in na Bližnjem vzhodu, sicer pa tudi sotekač (skupaj sta s Samom Rugljem napisala tudi knjigo Ultrablues, v kateri opisujejo priprave in tek na ultramaraton v ZDA). ""Imam srečo in privilegij, da lahko o tem podebatiram z Boštjanom, še posebej med tekom, ko imava za to več ur časa. Klepetava, minevajo kilometri in ure, in ko se je ta begunska kriza začela približevati, ko se je vzpostavila balkanska pot, sva čedalje več govorila o tem. Ko so prišli prvi begunci na Kos, kjer smo nekoč že počitnikovali, sem razmišljal, kako je mogoče, da pride do trenutka, ko turisti zajtrkujejo ob polno obloženih mizah, nekaj metrov proč pa se nekdo bojuje za življenje.""
Boštjan ga je spodbudil,  da bi bilo to primerna tema tudi za knjigo za otroke in tako se je rodila osnovna ideja za knjigo: dva najstnika se srečata na otoku, kamor prvi pride na počitnice all-inclusive s starši, drugi pa se brez staršev zateče pred vojno vihro. Srečata se dva različna svetova in na tak način se je to poleti dogajalo. ""Izhajal sem iz tega, da bi se lahko srečala, kakšne bi bile potem reakcije najstnikov in tudi staršev, kako se lahko v zahodnjaški otopelosti, - vsega imamo polno rit-, prebudi neka človečnost oz. se postavi dimenzija, ki nam jo primanjkuje: empatija, človečnost, sočutje, pomoč.""
Ko se je lani jeseni vzpostavila balkanska pot in so prebežniki prišli tudi k nam, se je odločil, da gre tudi sam na teren. Kot pravi, ni čisto vedel, kaj naj pričakuje. ""Mediji so poročali nekaj, videl sem ljudi, ki so prečkali reko Sotlo sredi noči, in otroke, ki jočejo ob ograji. To se je dogajalo v Sloveniji. Zato sem šel v zbirni center Dobova, kjer sem nekajkrat delal kot prostovoljec. Bil sem z njimi, to je imelo name velik vpliv, to je bila izjemno močna izkušnja. To je bil vzporeden svet, namreč celotno dogajanje na večino ljudi pri nas dejansko ni imelo vpliva, živeli so običajno življenje."" Kot pravi, je bila to zanj ena najmočnejših izkušenj, ""v smislu ene otožnosti, žalosti, pretresenosti. Nekaj je, če nekaj gledamo po televiziji ali beremo v knjigah, nekaj drugega pa, ko so pred tabo."" Njihove zgodbe so se ga še bolj dotaknile, ker je v njih videl sebe in svojo družino. ""Lahko bi bil jaz takole tam, z bolnimi otroki, s potnimi listi in s kovčkom, v katerem bi bilo zbrano celo moje življenje."" Kot dodaja, so se ob tem poglavja knjige malodane pisala sama.
Slovenci veljamo za zelo humanitarno dejavne, v primeru naravnih in drugih nesreč nesebično priskočimo pomoč, pri izbruhu prebežniške krize pri nas pa je bilo drugače. ""Ob naravnih ujmah vedno ljudje stopijo skupaj, tu smo pa padli na izpitu strpnosti, sprejemanju drugačnosti. Če gledamo z distanco enega leta, se življenje pri nas ni kaj dosti spremenilo. Prebežniki so šli, kamor so nameravali, večini se pa življenje ni spremenilo. Nikomur izmed nas se ni nič zgodilo, nihče zaradi tega ni izgubil službe ali bil kako drugače prikrajšan, prizadet.""
Na vprašanje, koliko lahko po njegovem mnenju takšna knjiga vpliva na spremembo mnenja mladih in tudi njihovih staršev, odgovarja, da mora verjeti, da se to utegne zgoditi. ""Pa ne samo vezano na vprašanje beguncev in te krize, ampak na splošno, v splošnem trenutku odraščanja. Da se začno bolj zavedati pomena sočutja, da so na svetu tudi drugi. Sodobni način življenja vse bolj spodbuja individualizacijo, spodbuja postavljanje sebe na prvo mesto, in to se dogaja že pri otrocih. Vidijo sebe pred drugimi, oni so na prvem mestu. Za potrebe drugih pa zmanjkuje časa, na sočloveka se pozablja. Najprej so tvoje želje, potem pa dolgo nič, potem pa, če sploh pridejo še želje drugih,"" povzema skrb vzbujajoča opažanja iz svoje okolice.
Odzivi na knjigo so zelo dobri, pravijo, da je zelo realna in udarna, v kratkih dnevniških zapisih se skriva zelo globoko sporočilo, pravi avtor, ki ga veseli, da jo knjižnice vzele za svojo, prav tako bralci. ""Moj cilj je s knjigo spodbujati strpnost, sprejemanje sočloveka. Da se človek aktivira, da vrača službi, da je aktiven državljan in da ni zazrt samo sam vase,"" pravi in upa, da bo knjiga postala tudi del učnega programa, ""saj govori o vrednotah, na katere je treba vedno znova opozarjati.""
"
http://www.rtvslo.si/slovenija/zakona-o-tujcih-v-normalnih-razmerah-nobena-stranka-verjetno-ne-bi-sprejela/405084,prebežniki,"
					13. oktober 2016 ob 15:18
					Ljubljana - MMC RTV SLO","
T. H.
","""Zakona o tujcih v normalnih razmerah nobena stranka verjetno ne bi sprejela""","Koalicijski vrh je razpravljal tudi o razlogih za sprejetje novele zakona o tujcih, o operativnih rešitvah pa se še niso pogovarjali — čakajo na predlog ministrstva.
Danes so se tako dogovorili, da bodo poslanske skupine koalicije še ta teden od ministrstva prejele predlog sprememb zakona o tujcih ter ga predvidoma na začetku naslednjega tedna začele usklajevati.
Glede informacij o novih sprejemnih prebežniških centrih so govorili posredno, ko so se seznanjali z razlogi za potrebo po pripravi novih ukrepov. Slovenija ima po eni strani omejene zmogljivosti za prebežnike, praviloma je velik odpor lokalnih skupnosti, prav tako pa nas obdajajo države, ki se že zapirajo in moramo biti tudi zaradi zagotavljanja notranje varnosti glede razmer izjemno pozorni, je po srečanju koalicije razloge za ukrepe pojasnila vodja poslancev SMC-ja Simona Kustec Lipicer.
V odgovoru na novinarsko vprašanje je pritrdila, da so to scenariji za izjemne razmere, denimo tudi v primeru, ko Avstrija napolni svojo kvoto in se bo morala Slovenija odzvati.
Po nekaterih informacijah naj bi bila za ponedeljek sklicana tudi seja sveta za nacionalno varnost. Tudi o tem se je koalicija pogovarjala, a so po besedah Kustec Lipicerjeve presodili, da je pomembno, da uberejo običajno koalicijsko usklajevanje. ""Ne gre za izredne razmere, ampak le za pripravo za primer izjemnih razmer in za ukrepe, ki bodo imeli potrebne varovalke,"" je pojasnila Kustec Lipicerjeva.
Danes so prejeli tudi oceno, koliko je prebežnikov na zahodno-balkanski poti in v izvornih državah. ""To je veliko, za slovenske razmere absolutno neobvladljivo število,"" je pojasnila Kustec Lipicerjeva, čeprav konkretne številke ni razkrila. ""A če bi tako število prebežnikov nenapovedano želelo vstopiti v Slovenijo, moramo imeti zelo jasen scenarij, kako se odzvati,"" je poudarila.
V koaliciji ugotavljajo, da v tako izjemnih razmerah na koncu država ostane sama in ne ""moremo realno pričakovati, da bomo imeli skupnostni solidarnostni odziv članic EU-ja"".
V iskanju ravnotežjaTako koalicija ugotavlja, da te ukrepe potrebujemo in bodo tudi zagotavljali ravnotežje med varnostjo državljanov in človekovimi pravicami prebežnikov, je po seji vlade v izjavi novinarjem povedal zunanji minister in prvak DeSUS-a Karl Erjavec. Številke o beguncih v izvornih državah jih po njegovih besedah skrbijo, a za zdaj razmere obvladujejo in nevarnosti ni, tudi na zahodno-balkanski poti se malo dogaja.
Je pa po njegovem mnenju odgovorno, da ima vlada pripravljene vse ukrepe za primer novega prebežniškega vala, še zlasti glede na nepredvidljivost mednarodnega prostora. V Turčiji sicer zatrjujejo, da bodo dogovor še naprej spoštovali, a se lahko po Erjavčevih besedah stvari zapletejo po drugih trasah.
Danes predstavljene rešitve zagotavljajo, da Slovenija ne bi postala nekakšen slepi rokav na prebežniški poti, je zatrdil zunanji minister. Po njegovih besedah tudi ne gre za oster zakon, ampak za zakon, ki bo omogočil varnost državljanov, a ne na škodo človekovih pravic migrantov.
Zakon naj bi vseboval veliko varovalkVodja poslanske skupine SD-ja Matjaž Han je poudaril, da živimo v svetu, ki se spreminja. Tako je bil predstavljen tudi zakon o tujcih, ki ""ga verjetno v normalnih razmerah nobena stranka ne bi sprejela"".
""Vsi smo za človekove pravice, vsi pa imamo v mislih tudi varnost,"" je poudaril Han in zagotovil, da SD ne bo pridobival političnih točk pri tem zakonu, saj se je treba trezno pogovarjati. Če pa bodo sprejeli tako težak zakon, bo po njegovih besedah vseboval veliko sider za to, da ga stranke ne bodo mogle izkoriščati.
"
http://www.rtvslo.si/lokalne-novice/crnomelj-sprejemni-center-za-prebeznike-vznemiril-krajane/404888,prebežniki,"
					11. oktober 2016 ob 15:59,zadnji poseg: 11. oktober 2016 ob 18:31
					Črnomelj - MMC RTV SLO","
Jože Žura, Radio Slovenija 
",Črnomelj: Sprejemni center za prebežnike vznemiril krajane,"V Črnomlju zadnje dni javnost vznemirjajo napovedi o vzpostavitvi sprejemno-registracijskega centra za prebežnike na vadbenem prostoru športno-kinološkega društva na območju Vražjega kamna. Ustanovila se je civilna pobuda, ki nasprotuje postavitvi kakršnega koli migrantskega centra, županja Črnomlja pa zavrača širjenje strahu pred begunci.
Občina Črnomelj je včeraj od državnega sekretarja na notranjem ministrstvu Boštjana Šefica dobila obvestilo, da želijo na kinološkem poligonu v Vražjem kamnu, zemljišče je v lasti države, v primeru povečanih ilegalnih migracijskih tokov, potem ko na policijskih postajah ne bi mogli več obvladovati razmer, uredili začasni sprejemno-registracijski center. 
.V njem bi popisali prebežnike in jih nato v treh dneh vrnili na Hrvaško. V dopisu je jasno zagotovilo, da ne gre za stalni namestitveni center, poudarja županja Črnomlja Mojca Čemas Stjepanovič, ki obenem poziva vse člane in politične predstavnike, ""naj ne širijo nepotrebnega strahu pred begunci, saj za to ni nobene potrebe.""
Napovedan protestni shodProti ureditvi sprejemnega centra v Vražjem kamnu so v športno-kinološkem društvu Bele krajine, pravi njegov predsednik Andrej Bukovec in dodaja, da bodo ""ostali brez vadbišča, v katerem je 30 let njihovega dela."" Proti izbrani lokaciji je tudi krajevna skupnost Črnomelj. Njen predsednik Jaka Birkelbach meni, da center ne spada na območje športno-rekreativnega parka: ""To je tisto, kar smo z našimi vložki ustvarili in bo zdaj še bolj degradirano, zato je nesprejemljivo, da se sprejemni center postavi tu.""
Ustanovljena je bila civilna pobuda proti postavitvi migrantskega centra v Beli krajini, prek družbenih omrežij pa zbirajo podpise podpore. Maja Kocjan ob tem pove, da so zbrali že tisoč podpisov, za jutri popoldne pa napoveduje tudi protestni shod. Županja Črnomlja se ga ne bo udeležila, saj meni, da strašenje ljudi pred prebežniki ni potrebno.
"
http://www.rtvslo.si/svet/precejsen-porast-stevila-afriskih-prebeznikov-v-mehiki/404827,prebežniki,"
					10. oktober 2016 ob 19:40
					Ciudad de México - MMC RTV SLO","
B. V.
",Precejšen porast števila afriških prebežnikov v Mehiki,"V prvih osmih mesecih leta 2015 je bilo v Mehiki registriranih 1.513 državljanov iz afriških držav, v istem obdobju leta 2016 pa je to število 7.366. Afričani želijo doseči ZDA.
V enem letu so tako mehiške oblasti zaznale 500-odstoten porast afriških beguncev in migrantov, ki prečkajo državo proti meji z ZDA, poroča televizija Telesur.
Afriški prebežniki svojo pot po Latinski Ameriki običajno začnejo v Braziliji, sporočajo mehiški predstavniki. Ko vstopijo v Mehiko, imajo na voljo 20 dni časa, da bodisi zapustijo državo bodisi legalizirajo svoj status v Mehiki. Večina se jih odloči, da državo zapustijo. Mehiškim oblastem se na tem področju doslej še ni uspelo dogovoriti s sosednjimi državami.
Telesur navaja poročanje mehiškega časopisa La Jornada, ki poroča, da se napredovanje prebežnikov ustavi na mehiško-ameriški meji, saj naj bi ameriška administracija omejila dostop tujcem, tudi ko bi bili upravičeni do prošnje za status begunca.
Afriški prebežniki ne predstavljajo večine med prosilci za azil, se je pa njihovo število povečalo za 150 odstotkov med letoma 2011 in 2016. Po podatkih agencije ZN-a za begunce 90 odstotkov prošenj vložijo ljudje iz Hondurasa, El Salvadorja in Gvatemale.
"
http://www.rtvslo.si/begunska-kriza/prebezniki-se-naprej-mnozicno-cez-sredozemsko-morje/404733,prebežniki,"
					9. oktober 2016 ob 21:43
					Madrid, Atene - MMC RTV SLO, STA","
B. V.
",Prebežniki še naprej množično čez Sredozemsko morje,"Španski reševalci so v soboto iz Sredozemskega morja rešili več kot 100 ljudi, ob obalah Grčije severozahodno od Peloponeza pa so odkrili čoln s 131 ljudmi na krovu.
Kot je dejala tiskovna predstavnica španske agencije za reševanja na morju, so v soboto iz vode rešili najmanj 104 ljudi. Med potniki na čolnu, ki ga je opazila ribiška ladja severovzhodno od otoka Alboran, so tudi otroci, poroča francoska tiskovna agencija AFP.
Španske oblasti so 56 ljudi iz podsaharske Afrike prepeljale v Malago, 32 drugih Afričanov, med njimi 17 žensk, pa so odpeljali v pristanišče Motril kakih sto kilometrov bolj vzhodno. 16 drugih migrantov iz Severne Afrike so odpeljali v Cartageno, 400 kilometrov severovzhodno od Malage.
Medtem so v Grčiji severozahodno od Peloponeza odkrili čoln s 131 ljudmi na krovu, grška obalna straža pa ga je odvlekla do otoka Milos. Na ta otok je prispelo še 114 prebežnikov, poročajo tuje tiskovne agencije.
Od leta 2014 je v Sredozemskem morju umrlo več kot 10.000 ljudi, ocenjujejo Združeni narodi.
"
http://www.rtvslo.si/evropska-unija/zacetek-delovanja-nove-evropske-mejne-in-obalne-straze-z-vecjimi-pooblastili/404485,prebežniki,"
					6. oktober 2016 ob 16:07
					Bruselj - MMC RTV SLO, STA","
B. V.
",Začetek delovanja nove evropske mejne in obalne straže z večjimi pooblastili,"Uradno je začela delovati evropska mejna in obalna straža, katere namen je boljši nadzor na zunanjih mejah Unije, še posebej na področjih nezakonitih migracij in čezmejnega kriminala.
""V manj kot letu dni smo vzpostavili celovit sistem evropske mejne in obalne straže ter uresničili načela deljene odgovornosti in solidarnosti med državami članicami in EU-jem,"" je dejal evropski komisar za migracije Dimitris Avramopulos ob uradnem začetku delovanja. ""Odslej bo zunanja meja EU-ja ene države članice zunanja meja vseh držav članic - tako pravno kot operativno,"" je dodal.
Po Avramopulosovih besedah se je ob zadnjem množičnem prihodu prebežnikov izkazalo, da je bil EU v situaciji brez primere. Italija, Grčija in Bolgarija so zaradi prihoda prebežnikov še vedno pod velikim pritiskom, vendar pa ne bodo ostale prepuščene same sebi, je zagotovil komisar na novinarski konferenci, ki so jo ob tej priložnosti pripravili na mejnem prehodu Kapitan Andreevo na bolgarsko-turški meji.
Sistem evropske mejne straže bo sestavljala nova Evropska agencija za mejno in obalno stražo, ki bo temeljila na sedanji agenciji za zunanje meje Frontex, ob sodelovanju pristojnih nacionalnih organov.
Države članice bodo prispevale osebje in tehnično opremo, pri čemer bo moralo biti vselej na voljo 1.500 ljudi, ki jih bo mogoče na meje namestiti v zelo kratkem času.
Izvršni direktor nove agencije Fabrice Leggeri je dejal, da je agencija močnejša in bolje opremljena za soočanje z migracijami in varnostnimi izzivi na evropskih zunanjih mejah. Agencija ima tudi širši mandat in več pooblastil. Med drugim bo tako lahko opravljala ocene ranljivosti držav članic glede zmogljivosti mejnega nadzora.
Izmenjevanje informacij in vračanje prebežnikovAgencija bo lahko ob tem nudila podporo sosednjim državam, ki niso članice EU-ja, če bodo te zaprosile za pomoč na njihovih mejah, in izmenjevala informacije o čezmejni kriminaliteti z nacionalnimi organi in evropskimi agencijami. Pomembno vlogo bo imela tudi pri nadzoru morskih meja.
Nova agencija bo imela tudi več pristojnosti pri vračanju prebežnikov v države izvora, organizirala in vodila pa bo lahko tudi operacije vračanja iz več držav hkrati. Avramopulos je pri tem zagotovil, da bodo zagotovili spoštovanje človekovih pravic prebežnikov.
"
http://www.rtvslo.si/begunska-kriza/italijanski-resevalci-v-48-urah-resili-vec-kot-10-000-prebeznikov/404373,prebežniki,"
					5. oktober 2016 ob 14:12
					Rim/Beograd/Zagreb - MMC RTV SLO, STA, Reuters","
K. T.
",Italijanski reševalci v 48 urah rešili več kot 10.000 prebežnikov,"Italijanski reševalci so v 33 reševalnih akcijah v torek ob libijski obali rešili več kot 4.650 prebežnikov, skupno pa so v 48 urah v 72 operacijah rešili več kot 10.000 prebežnikov. Za 50 prebežnikov je pomoč prišla prepozno.
V operacijah so sodelovale tudi irske in zasebne tovorne ladje, agencija za zaščito zunanjih meja EU Frontex ter nevladne organizacije. Med plovili, s katerih so reševali prebežnike, je bila tudi ladja s tremi nadstropji, na kateri je bilo okoli 1.000 ljudi, iz nje pa so izvlekli 22 trupel prebežnikov, za katere je bila usodna zadušitev.
V zadnjih tednih se je močno povečalo število prebežnikov, ki skušajo priti v Italijo. Evropi najbližja točka na območju Libije je 290 kilometrov oddaljen otok Lampedusa, ki je že leta cilj številnih prebežnikov iz Afrike. 
Kot poroča Reuters, je od začetka letošnjega leta v Italijo prišlo najmanj 142.000 prebežnikov, okoli 3.100 pa jih je na nevarni poti umrlo. Lani je v Italijo prišlo 154.000 prebežnikov, po podatkih italijanskih oblasti pa jih je umrlo 2.892. Največ prebežnikov je prišlo iz Afrike, in sicer iz Nigerije, Eritreje, Gvineje, Gambije, Sudana, Slonokoščene obale in Somalije. 
V Srbiji nadaljevanje protestovMedtem v Srbiji prebežniki, največ jih je iz Afganistana in Pakistana, nadaljujejo proteste, na katerih zahtevajo izboljšanje nastanitvenih pogojev in odhod v zahodno Evropo. Skupina protestnikov je že v torek začela pohod proti 200 kilometrov oddaljeni meji z Madžarsko, kjer jim bodo, tako upajo, dovolili vstop v šengensko območje. 
Kot poroča Reuters, se je, potem ko jih je zajelo hudo deževje, približno polovica od 300 prebežnikov, ki so se odpravili proti Madžarski, ponoči obrnila in se vrnila proti Beogradu. Preostali so se ustavili na bencinski črpalki blizu mesta Inđija, približno 50 kilometrov severno od Beograda, kjer so pod policijskim nadzorom. 
Prebežniki se izrazili pritožbe, da so razmere v namestitvenih centrih, v katerih je v Srbiji prostora za 4.500 ljudi, čedalje bolj nevzdržne, saj je v njih nameščenih 7.000 ljudi. 
Na Hrvaško premestili le 19 prebežnikov, drugi hočejo drugamHrvaške oblasti so medtem sporočile, da skrbijo za 595 prebežnikov, med njimi je 19 prebežnikov, ki so jih premestili v okviru sporazuma med državami članicami EU-ja. Kot je poudaril hrvaški notranji minister Vlaho Orepić, policija uspešno preprečuje nezakonite poskuse vstopa v državo. Do konca prihodnjega leta naj bi sicer Hrvaška sprejela 1.582 prebežnikov iz Grčije in Italije. Neuradno naj bi bilo število doslej sprejeti, 19, tako nizko, ker azilantov, ki so prispeli v Grčijo in Italijo, ne zanima življenje na Hrvaškem. 
Orepić je tudi zavrnil pisanje hrvaških medijev, da bi se lahko zgodilo, da bi morala Hrvaška v skladu z dublinsko uredbo sprejeti približno 3.500 oseb, ki so jih zavrnili v drugih državah članicah, na Hrvaškem pa so jih registrirali in je zato zanje vstopna država. Potrdil je, da jih je država sicer obvezana sprejeti, vendar pa gre po njegovih navedbah za manj kot sto ljudi.
S hrvaškega notranjega ministrstva so tudi sporočili, da so nekatere zahteve že zavrnili. Rok za vrnitev oseb je od šest do 18 mesecev, tako da na Hrvaškem ne pričakujejo vala ""povratnikov"".
"
http://www.rtvslo.si/svet/foto-prebezniki-po-protestu-v-beogradu-pes-proti-madzarski/404308,prebežniki,"
					4. oktober 2016 ob 16:27,zadnji poseg: 4. oktober 2016 ob 20:46
					Beograd - MMC RTV SLO, Reuters, STA","
G. V.
",Foto: Prebežniki po protestu v Beogradu peš proti Madžarski,"V Beogradu je protestiralo več sto prebežnikov, ki so se nato peš odpravili proti Madžarski in zahtevali odprtje meja.
Okoli devete ure zjutraj se je skupina prebežnikov zbrala pri avtobusni postaji in napadla prebežnike, ki so bili pri organiziranem zajtrku v parku in se niso hoteli pridružiti protestu, poroča Blic. Pri tem je pred razdeljevalnico hrane, vode, obleke in obutve med prebežniki izbruhnil pretep. Razdeljevalnico so zaprli, potem ko je bila v pretepu poškodovana sodelavka informacijske točke.
Skupina protestnikov, med katerimi so bili samo moški, stari med 15 in 30 let, je ustavljala promet in zahtevala, da se odpre meja z Madžarsko. Po uri oviranja prometa so se odpravili proti Zemunu in napovedali, da bodo pešačili do meje z Madžarsko.
Blic poroča, da so po navedbah informacijske točke protest skupine prebežnikov organizirale anarhistične skupine, med njimi naj bi bila skupina ""No borders"", ki je že prej organizirala proteste prebežnikov.
Med pešačenjem so prebežniki nosili transparente, na katerih je pisalo: ""Ljudje smo, ne živali."" Vzklikali so tudi različna gesla. ""Pešačili bomo do meje z Madžarsko,"" je novinarju Reutersa povedal Sadakat Kan iz Qette v Pakistanu. ""Nočemo Srbije,"" je še dodal.
Vojaki na mejeVečina prebežnikov, ki je v zadnjem letu prispela v Evropo, si želi nastaniti v premožnejših članicah Evropske unije, predvsem v Nemčiji in na Švedskem. V Srbiji je trenutno ujetih okoli 7.000 prebežnikov, večinoma iz Sirije, Afganistana in Pakistana, ki jim je ograja na madžarski meji preprečila nadaljevanje poti proti severu Evrope.
Srbski zunanji minister Ivica Dačić je med ponedeljkovim obiskom na Madžarskem dejal, da ne bodo dopustili, da bi Srbija postala največja žrtev begunske krize, zato bodo sprejeli ukrepe, s katerimi bodo zaščitili svoje državljane in nacionalne interese. Srbski predsednik Tomislav Nikolić pa je dejal, da na meji ne bodo gradili ograje, bodo pa poslali vojsko, če bo to potrebno.
Med prebežniki, ki v Beogradu živijo v šotorih blizu železniške postaje, je nekaj zmede in lažnih pričakovanj povzročil referendum na Madžarskem, saj so bili prepričani, da se bodo meje zdaj odprle.
Madžari so glasovali o begunskih kvotah in prerazporejanju beguncev med članicami EU-ja. Kvote so zavrnili skoraj vsi, ki so se odpravili na volišča, vendar pa je glasovala manj kot polovica volivcev, kar pomeni, da je referendum neveljaven.
V začetku leta se je iz Beograda proti Madžarski že odpravila večja skupina prebežnikov, ki pa je prispela le do Novega Sada, tam pa so jih razporedili po sprejemnih centrih na srbski strani meje.
Sprememba ustave že novembraVodja poslanske skupine vladajoče stranke Fidesz v madžarskem parlamentu Lajos Kosa je napovedal, da bi lahko parlament 8. novembra sprejel spremembe ustave, s katerimi bodo prepovedali obvezne begunske kvote, vseeno pa Madžarska še naprej ostaja zavezana članstvu v Evropski uniji.
Orban napovedal spremembo ustavoNa novinarski konferenci je spregovoril tudi premier Viktor Orban, ki je dejal, da Bruselj brez odobritve madžarskega parlamenta ne bo mogel premestiti nobenega prebežnika na Madžarskem. Napovedal je spremembo ustave, ki bo prepovedovala kolektivno naselitev tujcev, ki naj bi bila s spremembo mogoča samo na podlagi posamičnih prošenj. ""Rezultat referenduma se mora odražati tudi zakonodajnih aktih,"" je zatrdil.
Spet vse več prebežnikovV zadnjih dneh se je znova povečalo število prihodov prebežnikov na grške otoke, kamor jih je v štirih dneh iz Turčije prišlo več kot 600, od tega 280 v zadnjih 24 urah. Pred tednom dni so po grških navedbah v enakem obdobju imeli 90 prihodov.
Na grških otokih Lesbos, Hios, Kos, Leros in Samos je že nastanjenih 14.600 prebežnikov, kar je skoraj dvakrat toliko, kot so zmogljivosti begunskih nastanitvenih centrov na otokih. Zaradi razmer v teh središčih pogosto izbruhnejo protesti tako med migranti kot lokalnimi prebivalci.
Trenutno je v ospredju bojazen pred izbruhom nasilja na Hiosu, kjer je že več kot 4.000 prebežnikov. To je štirikrat več od namestitvenih zmožnosti v dveh begunskih centrih na otoku.
V skladu z dogovorom med EU-jem in Turčijo naj bi begunce, ki iz Turčije prispejo v Grčijo, vrnili v Turčijo, lahko pa ti pred tem zaprosijo za azil. Zaradi pomanjkanja osebja in velikega števila prosilcev je postopek obravnave prošenj za azil počasen, s tem pa tudi vračanje prebežnikov v Turčijo. Grški sodniki pogosto ugodijo prošnji za azil z utemeljitvijo, da begunci v Turčiji niso varni.
"
http://www.rtvslo.si/crna-kronika/foto-policija-v-piranu-prijela-dva-osumljenca-zdruzbe/404295,prebežniki,"
					4. oktober 2016 ob 14:52,zadnji poseg: 4. oktober 2016 ob 18:44
					Koper - MMC RTV SLO, STA","
Al. Ma.
",Foto: Policija v Piranu prijela dva osumljenca združbe,"Koprski policisti izvajajo obsežno kriminalistično preiskavo več kaznivih dejanj s področja organiziranega kriminala. V Piranu so aretirali dva osumljenca.
Kot je poročala Eugencija Carl, je po naključju naletela na aretacijo dveh osumljencev v središču Pirana. Policisti so prijeli mlajšega moškega in moškega srednjih let.
V spletni izdaji Primorskih novic so predtem poročali, da je v Izoli že od poldneva v okviru kriminalistične preiskave mogoče srečati oborožene policiste specialne enote in kriminaliste, ki izvajajo hišne preiskave, da bi prišli na sled članom kriminalne združbe. 
Policisti so po poročanju časopisa poklicali na pomoč celo potapljače. Na tako imenovani pasji plaži naj bi prijeli enega od iskanih kriminalcev. Tja so prispeli tudi reševalci.
Poleg tega časopis navaja pričanje očividke, ki je pri ladjedelnici poleg specialnih enot opazila bel avto z italijansko registracijo, ob njem pa dva moška v civilnih oblačilih, ki sta z avta skušala sneti registrske tablice. 
Iskana osebaV zvezi s preiskavo koprski kriminalisti iščejo 27-letnega Shqiprona Hoxhaja iz Izole, ki je osumljen več uradno pregonljivih kaznivih dejanj. Nazadnje so ga opazili danes okoli poldneva na ulici 15. maja v Kopru, so sporočili s Policijske uprave Koper. 
Vse, ki bi omenjenega moškega opazili, policisti prosijo, naj jih o tem nemudoma obvestijo na interventno številko 113 ali na anonimni telefon policije 080 1200. 
Po podatkih TV Slovenija naj bi se ukvarjal z mamili, orožjem in nezakonitimi prebežniki.  
Novinarka TV Slovenija Eugenija Carl je še poročala, da policija išče dva člana albanske družine, prodajalce sadja in zelenjave na izolski tržnici. Enega so prijeli na plaži pri Svetilniku, drugi pa jim je ušel. Skladišče so imeli na območju starega Delamarisa. Tam tudi policija izvaja preiskavo, še poroča Carlova.

"
http://www.rtvslo.si/begunska-kriza/merkel-eu-naj-vprasanje-s-prebezniki-uredi-tudi-z-egiptom-in-tunizijo/403696,prebežniki,"
					26. september 2016 ob 17:35,zadnji poseg: 26. september 2016 ob 20:12
					Ankara, Bruselj - MMC RTV SLO, Reuters, STA","
K. Št.
",Merkel: EU naj vprašanje s prebežniki uredi tudi z Egiptom in Tunizijo,"Nemška kanclerka Angela Merkel je pozvala EU, naj razmere s prebežniki, tako kot jih je s Turčijo, uredi tudi z Egiptom in Tunizijo. EU je medtem v Turčiji zagnal humanitarni program za begunce.
Angela Merkel bi prihod prebežnikov iz afriških držav čez Sredozemsko morje ustavila tako, da bi uredila njihove razmere v Egiptu in Tuniziji na način, kot jih je EU uredil s Turčijo, ko je bil marca letos podpisan sporazum za zajezitev prihoda prebežnikov v zameno za finančno pomoč in obljubo vizumske liberalizacije Turčiji. Prva pomoč najbolj ogroženim beguncem v TurčijiMedtem je evropski komisar za humanitarno pomoč in krizno upravljanje Hristos Stilianides v Ankari uradno zagnal največji humanitarni program EU-ja za pomoč najbolj ranljivim beguncem v Turčiji.
348 milijonov evrov vreden program Nujna socialna varnostna mreža (The Emergency Social Safety Net - ESSN) bodo financirale države članice EU-ja, namenjen pa bo milijonu najbolj ranljivih sirskih beguncev v Turčiji od skupno treh milijonov. Več kot 90 odstotkov beguncev v Turčiji živi zunaj begunskih centrov.
Posebnost programa ESSN je, da bodo begunci v Turčiji prejemali mesečna denarna nakazila na elektronske kartice, s katerimi bodo lahko plačevali najpotrebnejše dobrine, na primer hrano, bivanje ali izobraževanje.
Napovedanih 348 milijonov evrov je del skupne pomoči v višini treh milijard evrov, ki naj bi jih EU letos in naslednje leto namenil za begunce in gostiteljske skupnosti v Turčiji.
Sistem kvot je ""politično končan""Ideja, da bi si držav članice EU-ja razdelile prosilce azil po sistemu kvot, pa je po mnenju slovaškega premierja Roberta Fica ""politično končan"". Poleg Madžarske je Slovaška ena od držav, ki najbolj nasprotuje t. i. sistemu kvot.
 
 
"
http://www.rtvslo.si/svet/hollande-napovedal-zaprtje-begunskega-taborisca-v-calaisu/403654,prebežniki,"
					26. september 2016 ob 12:53,zadnji poseg: 26. september 2016 ob 18:01
					Calais - MMC RTV SLO","
T. J.
",Hollande napovedal zaprtje begunskega taborišča v Calaisu,"Francoski predsednik Francois Hollande je obiskal pristanišče Calais in napovedal dokončno zaprtje tamkajšnjega prebežniškega taborišča. 
Hollande se je v Calaisu, ki leži na severozahodu države, srečal s policisti, politiki in pristaniškimi uradniki, ni pa obiskal taborišča, ki je tudi znano kot džungla, usoda katere in več kot 7.000 prebežnikov (po nekaterih ocenah naj bi jih bilo 10.000), ki prebivajo tam, je postala osrednja tema predsedniške kampanje v Franciji, poroča BBC. Francoski predsednik je ob prvem obisku Calaisa, kar je na položaju, spregovoril tudi o odgovornosti Velike Britanije. Obkrožen z varnostniki je dejal, da mora London prevzeti ""svoj del in odigrati svojo vlogo"" pri reševanju begunske krize in humanitarnih prizadevanjih.
Dodal je, da čeprav je Velika Britanija sprejela ""suvereno odločitev"", s čimer se je skliceval na referendumsko odločitev za odhod iz Evropske unije, s tem ni ""oproščena svojih obveznosti, ki jih ima do Francije"". Odločen je, da bo britanska vlada podprla humanitarna prizadevanja, dodal je tudi, da bo šla v tej zvezi francoska vlada do konca.
V taborišču slabe higienske razmere in kaos V džungli živijo prebežniki v zelo slabih razmerah. Zaradi prenatrpanosti vlada pravi kaos. Večina jih čaka na odhod v Veliko Britanijo, številni med njimi skušajo priti na Otok nezakonito in se skrivajo v tovorna vozila, ki prečkajo Rokavski preliv. Ob tem se je Hollande poklonil prizadevanjem tamkajšnjih varnostnih sil, ki preprečujejo nezakonite poti. S tem je predsednik poslal ""jasno sporočilo trgovcem z ljudmi"". 
Francoske oblasti si že mesece prizadevajo, da bi zmanjšale število prebivalcev taborišča. V preteklosti so taborišče že večkrat poskušali zapreti. Ne glede na obljube o nadomestni namestitvi po centrih drugje po državi številni Calaisa nočejo zapustiti, saj je to najugodnejša točka, če se želijo nezakonito prebiti čez Rokavski preliv.
V Calaisu začeli graditi zid Velika Britanija sicer financira gradnjo kilometer dolgega zidu med pristaniščem in prebežniškim taboriščem, ki bo odvračala nezakonite prehode. Britanska vlada sicer ni potrdila stroškov gradnje, a naj bi po podatkih BBC-ja znašali okoli 2,2 milijona evrov. Dela so se začela prejšnji teden, končana pa naj bi bila do konca leta.
Calais, kjer so letos prepolovili velikost taborišča, je po protestih domačinov in zaradi nastalega položaja v središču predsedniške kampanje pred volitvami, ki bodo spomladi. Nekdanji predsednik Nicolas Sarkozy, ki se poteguje za nominacijo, je Calais obiskal prejšnji teden. Nekateri politični tekmeci Hollanda – med njimi tudi Sarkozy – se zavzemajo za strožja pravila glede priseljevanja. 
"
http://www.rtvslo.si/kolumne/drugacni-mladi/403542,prebežniki,"
					25. september 2016 ob 06:28
					Ljubljana - MMC RTV SLO","
Romana Kocjančič, TV Slovenija
",Drugačni mladi,"""Trenutno so razmere glede beguncev in migrantov stabilne. Zahodnobalkanska pot je zaprta. Toda ne za nezakonite pribežnike, katerih število narašča!"" Tako zatrjuje ministrica za notranje zadeve Vesna Györkös Žnidar. 
Toda če Evropska skupnost Turčiji ne bo zagotovila vizumske liberalizacije, nas bo kaj kmalu, seveda spet, presenetil nov velik migrantsko-begunski val. Pritisnil bo kar na meje vseh držav Evropske skupnosti. Med njimi bo vse več tudi mladoletnikov brez spremstva. Ali jim bomo omogočili zdravo okolje odraščanja in izobraževanja? Ali pa tudi zanje ni prostora med nami?
V preteklem tednu je vrh voditeljev 193 članic Združenih narodov, med katerimi je bil naš predsednik Borut Pahor, prvič v Generalni skupščini razmišljal o pomoči 65 milijonom beguncev in razseljenih ljudi. Polovica med njimi je mlajših od 18 let. 45 odstotkov jih je pod zaščito Visokega komisariata Združenih narodov za begunce. Po podatkih Unicefa je zaradi oboroženih spopadov, nasilja in v želji po boljšem življenju na svetu vsak 200. otrok begunec, 50 milijonov jih je na begu. 100.000 jih je lani prosilo za mednarodno zaščito v 78 državah. Največ jih je zdaj v Turčiji.
Pri nas ima status begunca 64 otrok. 28 mladoletnih prosilcev brez spremstva za mednarodno zaščito so avgusta nastanili v Logatcu, Postojni in Novi Gorici. Tu jim omogočajo celodnevno strokovno obravnavo in varno nastanitev. To je pilotni projekt in poleti prihodnje leto bomo videli, ali je bil uspešen.
Evropska komisija pa je v poročilu o gibanju otrok beguncev zapisala, da je v prvih mesecih letos v Sloveniji izginilo 20 otrok. Morda so odšli pred dodelitvijo mednarodne zaščite k sorodnikom v tujino, ugotavljajo pristojni organi ali pa so postali žrtve trgovcev. K nam prihajajo največ iz Afganistana, Iraka, Irana in Sirije, podhranjeni, travmatizirani, polni strahu. Zato si že od prvega begunskega vala 1994 pri nas prizadevajo dati dostojanstvo tudi mladoletnim pribežnikom pri Slovenski karitas in Slovenski filantropiji.
Ravno v četrtek je bil mednarodni študijski dan na Teološki fakulteti v Ljubljani. Gostitelj udeležencev dežel sprejetih migrantov in beguncev je bila Slovenska karitas, ki je srečanje pripravila z Italijansko karitas. Predvsem je bilo srečanje namenjeno izmenjavi izkušenj dela s pribežniki in njihovi integraciji. Evropska karitas pa poziva Evropsko skupnost k odprtju varnih in pravnih poti za vstop in k prenehanju prisilnega vračanja ljudi. Slovenska karitas, ki je pomagala pri nastanitvi pribežnikov na sprejemnih centrih, se je dejavno vključila v delo Uprave za zaščito in reševanje. Ob novem valu pa opozarja na spoštovanje dostojanstva ljudi, ki prihajajo na mejo. Zavzemajo se tudi za pomoč ljudem iz držav, od koder prihajajo in tako prek mednarodne mreže Karitas pomagajo beguncem v Siriji in Iraku. Pri integraciji mladoletnih pribežnikov so organizirali letos na letovanju otrok iz socialno ogroženih družin v Portorožu tudi dan delavnic in kopanje za mladoletnike s skrbniki iz azilnega doma. Kako dragoceno je to bilo za integracijo mladostnikov!
Vseskozi dejavni so tudi pri Slovenski filantropiji, edini organizaciji, ki redno zagotavlja otrokom brez spremstva skrbnika. Za izboljšanje položaja mladoletnih migrantov, otrok brez spremstva prosilcev za azil in otrok beguncev jim nudijo psihosocialno podporo in jim pomagajo pri vključevanju v okolje.
Otrokom, ki so na begu, pa ne morejo pomagati le zakonska podlaga in vladni urad za migracije ter dodatni sprejemno-registracijski centri! Pomaga jim lahko vsakdo, ki se za bolj kakovostno varovanje vključi v oblikovanje njihove svetle prihodnosti. Mladi najprej potrebujejo zaščito pred izkoriščanjem in nasiljem, pred trgovci z ljudmi, pa tudi kakovostno izobraževanje in spoštljivo vključevanje v okolje! Tu lahko pomaga vsakdo, ki ima le kanček dobre volje!
Rešitev za ustavitev tretje svetovne vojne v njihovih deželah in množičnih migracij tudi obstaja. Toda poleg velesil kdo vse bo zato ostal brez zaslužka?!
"
http://www.rtvslo.si/begunska-kriza/tragicna-nesreca-pred-obalo-egipta-zahtevala-162-zrtev/403507,prebežniki,"
					23. september 2016 ob 20:23,zadnji poseg: 23. september 2016 ob 20:37
					Kairo - MMC RTV SLO, Reuters","
K. Št.
",Tragična nesreča pred obalo Egipta zahtevala 162 žrtev,"Število žrtev ponesrečene ladje z več sto prebežniki pred egiptovsko obalo se je povečalo na 162, pristojne oblasti pa se bojijo, da bo število žrtev še višje.
Reševalcem je v dveh dneh uspelo rešiti 169 ljudi, še vedno pa ni jasno, koliko je pogrešanih.
Tiskovni predstavnik ministrstva za zdravstvo Kaled Megahed je dejal, da so reševalci in okoliški ribiči iz vode potegnili 133 trupel utopljencev. Na ladji, ki je bila namenjena v Italijo, so bili Egipčani, Eritrejci, Sudanci, Somalci in Sirci.
Policija je aretirala štiri ljudi.
Po podatkih egiptovskih varnostnih virov naj bi bilo na ladji kar 600 prebežnikov, medtem pa preživeli prebežniki ocenjujejo, da jih je bilo na ladji okoli 200, ko pa so tihotapci na ladjo postavili še dodatnih 50 ljudi, se je ta potopila. Nekateri poročajo, da je bilo na ladji 450 ljudi.
Po podatkih Mednarodne organizacije za migracije (IOM) je samo letos pri poskusu prečkanja Sredozemskega morja umrlo najmanj 3.200 ljudi, obalo Evrope pa jih je doseglo 298.474.
"
http://www.rtvslo.si/slovenija/predstavniki-obcin-pozdravljajo-ustanovitev-vladnega-urada-za-migracije/403483,prebežniki,"
					23. september 2016 ob 16:23,zadnji poseg: 23. september 2016 ob 17:00
					Ljubljana - MMC RTV SLO","
G. K.
",Predstavniki občin pozdravljajo ustanovitev vladnega urada za migracije,"Razmere so trenutno stabilne, pripravljajo pa se novi sprejemni centri in izpostave azilnega doma, je o stanju nezakonitih migracij v Sloveniji dejal Boštjan Šefic.

Slovenija že ima vzpostavljen sistem sprejemno-registracijskih centrov, in sicer v Šentilju, Lendavi in Dobovi, zdaj pa bodo postavili še od dva do tri dodatne centre, je v pogovoru z župani dejal sekretar na ministrstvu za notranje zadeve (MNZ) Boštjan Šefic. Glede na to, da se nezakoniti prebežniki pojavljajo na celotni meji s Hrvaško, bodo dodatni centri locirani na območju Bele krajine in Ilirske Bistrice, aktivirali pa jih bodo v skladu s potrebami, je navedel.
Predstavnik Skupnosti občin Slovenije Damjan Barut, ki prihaja iz logaške doline, je dejal, da so na srečanju dobili veliko koristnih informacij o trenutnih razmerah in vladnih načrtih za naprej. Dogovorili so se, da se bodo mesečno srečevali, vladna stran pa bo lokalno skupnost intenzivneje obveščala o razmerah in načrtih tudi prek lokalnih medijev.
Barut je pojasnil, da imajo v občini Logatec dobre izkušnje pri namestitvi prosilcev za mednarodno zaščito, ki jih bodo predstavili tudi preostalim občinam, kjer bodo v prihodnje nastanjeni. Hkrati je ocenil, da bodo tudi občine razbremenjene z ustanovitvijo urada za migracije, zato si želijo, da bi bil čim prej aktiviran.
Ustanovitev vladnega urada za migracijeMinistrstvo pripravlja zakonske podlage in odlok o ustanovitvi vladnega urada za migracije, ki bo deloval pod generalnim sekretarjem vlade. Urad bo prevzel naloge operativne skupine, zato Šefic upa, da bo kmalu delo urada steklo. ""To bo bistveno boljše tako za državo kot za vse ljudi, ki pridejo stiski v Slovenijo,"" je poudaril. Urad bo po njegovih besedah prevzel vse naloge in osebje, ki skrbi za prosilce za mednarodno zaščito, za zdravstveno in logistično oskrbo itd.
""Trenutno so razmere stabilne, normalne in vse, kar se tiče ilegalnih migracij, lahko opravljamo na naših policijskih enotah, v centru za tujce in izpostavah azilnega doma,"" je pojasnil Šefic in nadaljeval, da pričakujejo več prošenj za mednarodno zaščito, zato bodo temu primerno prilagodili kontingentni načrt, da bo nekaj več kapacitet predvidenih za prosilce za mednarodno zaščito..
.Nove izpostave azilnega domaGlede novih morebitnih izpostav azilnega doma, ki jih bo predvidel kontingentni načrt, aktivirala pa vlada s sklepom, se po besedah Šefica še dogovarjajo. Računajo, da bo nova kapaciteta za prvo fazo do 500 oseb, za drugo tisoč, potem pa je predvidena še tretja faza, ki bi jo aktivirali ob morebitnem še večjem številu prosilcev za mednarodno zaščito.
Za izpostave azilnega doma je v igri nekaj državnih objektov, vendar bo po besedah državnega sekretarja večina v zasebnih objektih, za katere bodo sklenili najemne pogodbe. Na javni razpis za integracijske kapacitete na območju Maribora so dobili eno prijavo, postopek pa še ni končan.
Razpis, v katerem iščejo zasebne nastanitve za prosilce za mednarodno zaščito po premestitveni shemi, je odprt, dobili pa so okoli 64 ponudb, je še pojasnil Šefic. Gre za različne objekte, od majhnih stanovanj do objektov z do 20 sobami. Po preučitvi ponudb bodo postopoma ljudi začeli nameščati v ponujene objekte. Najemnine bodo financirali prosilci sami iz denarja, ki ga bodo dobili v skladu z zakonom, je še dodal.
Poostren nadzor na zeleni mejiNa zeleni meji je trenutno poostren nadzor, prav tako na vseh mejnih prehodih, izvajajo pa se tudi ukrepi v notranjosti države, je naštel Šefic dejavnosti, povezane z nezakonitimi prehodi meje. Začasne tehnične ovire oziroma bodeča žica na meji po njegovih besedah ima določen učinek, saj se jim organizatorji nezakonitih migracij izogibajo, to pa olajšuje delo policiji in vojakom.
Iz skupnosti občin so sporočili, da so se na srečanju strinjali, da se kljub ustanovitvi urada brez pomoči občin večjega prebežniškega vala ne bo dalo obvladati. Ministrstvo bo potrebovalo pomoč lokalnih skupnosti tako pri oskrbi prebežnikov kot pri zagotovitvi ustreznih prostorov za registracijske oziroma nastanitvene centre.
"
http://www.rtvslo.si/kultura/razstave/aj-vejvejevi-resilni-colni-na-procelju-palace-razburjajo-firencane/403438,prebežniki,"
					23. september 2016 ob 08:57
					Firenze - MMC RTV SLO, STA","
K. T.
",Aj Vejvejevi rešilni čolni na pročelju palače razburjajo Firenčane,"V firenški Palazzo Strozzi je z današnjim dnem na ogled najobsežnejša razstava del kitajskega umetnika in aktivista Aj Vejveja, ki pa je že pred odprtjem razburila tamkajšnje prebivalstvo.
Razburila jih je namreč instalacija Reframe na pročelju palače iz 15. stoletja, ki jo je umetnik sestavil iz 22 oranžnih gumijastih čolnov. ""Preprosto nagnusno,"" je instalacijo na strani Facebooka župana Daria Nardelle komentiral eden od meščanov. 
Instalacija je podobna tisti v Berlinu, ko je umetnik na stebre Konzerthausa privezal 14.000 rešilnih jopičev. ""To je delo, ki nas prisili, da se ustavimo in razmislimo. Tokrat umetnikova kritika ni usmerjena proti Kitajski, ampak proti Zahodu in opozarja na tragedijo tistih, ki so se podali na naporno in skorajda brezupno potovanje proti obalam Evrope,"" so zapisali organizatorji razstave.
Aj Vejvej je v odzivu na negativne odzive nekaterih Firenčanov dejal, da ni pričakoval, da bo izzval toliko sovraštva, hkrati pa je poudaril, da se počuti tesno povezan z begunci in migranti oz. prebežniki. Zanj so borci za svobodo in junaki našega časa, saj so v želji po boljšem življenju pripravljeni tvegati tudi lastna življenja.
Razstava v Firencah zajema njegovo celotno kariero, od njegovih začetkov v New Yorku v 80. letih minulega stoletja, prek vrnitve na Kitajsko v 90. letih in aretacije leta 2011, pa do lanske selitve v Nemčijo. Med drugim so vanjo vključeni lego portreti velikanov Firenc, kot sta bila Dante in Galileo Galilei, pa tudi avtoportret, ki ga bo umetnik podaril galeriji Uffizi.
Razstavljene so tudi njegove študija perspektive - fotografije, na katerih je Aj Vejvej dvignil sredinec pred pomembnimi svetovnimi znamenitostmi, kot so Bela hiša, Kolosej v Rimu ali Eifflov stolp v Parizu.
Razstava je na ogled do 22. januarja. 
"
http://www.rtvslo.si/slovenija/cerar-v-opoziciji-se-sopirijo-a-se-ne-drzijo-istih-standardov/403404,prebežniki,"
					22. september 2016 ob 19:53,zadnji poseg: 22. september 2016 ob 20:50
					Ljubljana - MMC RTV SLO","
Al. Ma.
","Cerar: V opoziciji se šopirijo, a se ne držijo istih standardov","Vlada je na polovici mandata - kaj jo še čaka, bo koalicija zdržala do rednih volitev? Predsednik vlade je nekoliko potarnal nad kolegi, a ocenil, da zaupanje v vlado narašča. 
Pred dnevi sta minili dve leti od prisege vlade pravnika Mira Cerarja. Državni zbor je 18. septembra 2014 s 54 glasovi za in 25 proti imenoval njegovo ministrsko ekipo, 12. vlado Republike Slovenije.
V 16-članski ministrski ekipi je le še 10 prvotnih članov. Kar nekaj imen se je sicer zamenjalo, saj sta odšli dve ministrici za izobraževanje, ministrici za kulturo in razvoj ter ministri za finance, gospodarstvo in obrambo.
Vlada se hvali, da je poskrbela za izboljšanje makroekonomskih kazalnikov, denimo gospodarske rasti, in za zmanjšanje brezposelnosti. Soočila se je tudi z množičnimi migracijami. 
Ob tej priložnosti se je s predsednikom vlade pogovarjala Lidija Hren. Sledil je tudi pogovor z opozicijo. 
Vlada ali tujinaOcenil je, da je ta vlada rešila tako politično kot gospodarsko krizo, zato zaupanje v delo vlade narašča. Voditeljica ga je opomnila, da je na gospodarsko rast najbolj vplival izvoz, torej zunanji dejavniki, na kar opozarjajo številni ekonomisti. Odgovoril je, da imajo ekonomisti delno prav, ampak da je k temu veliko prispevala njegova vlada, kar je ""dokazljivo in zelo evidentno"". 
KadrovanjeCerar je ocenil, da je vlada dvignila politično kulturo in da ves čas kadruje etično, ko se neka napaka odkrije, zanjo padejo tudi sankcije. Poudaril pa je, da morajo biti sankcije stopnjujoče se - ne more biti za neko manjšo napako kazen že zapor ali takojšen odstop. Vlada je etičnost pri kadrovanju dokazala tudi pri zadnjem sekretarju, ki je odstopil, je zatrdil Cerar in pri tem kritično nastopil do opozicije. Nekateri že mesece hodijo pred sodno palačo in žalijo sodstvo, vmes so celo poslanci - a jih je kdo pozval k odstopu, so morda odstopili sami, se je vprašal. ""Če bodo na tak način sprejemali odgovornost tudi tisti, ki se šopirijo v opoziciji, potem bo naša družba že jutri boljša,"" je izjavil. Ampak ti se očitno ne držijo istih standardov, je dodal. 
Ministrice za zdravje ni pozval k odstopu, ker je bila razdalja med njenim delom in ""norostjo"" strelca (pri incidentu v Izoli) ""tako velika"", da odstop zaradi objektivne odgovornosti ni prišel v poštev. Zatrdil je še, da je ministrica na področju zdravstva v zadnjem času naredila več, kot so vsi drugi v zadnjih desetih letih, zato je nikakor ne more odstaviti. 
OmrežjaVoditeljica ga je soočila z njegovimi besedami o mafijski državi in nelegitimnih omrežjih ter ga vprašala, koliko naj bi bilo tega v primeru Luke Koper - in če za tem morda ne stoji celo koalicijska stranka SD. Cerar bi to težko zatrdil, ker nima nobenega dokaza, ve pa, da sta med blokado v Koper hodila koalicijska ministra, ki resorsko za to nista pristojna, in tudi podmladek SD-ja je bil pri tem dejaven. Cerar ocenjuje, da je šlo v primeru Luke Koper res za delovanje nekih interesnih omrežij. Indice v prid vidi tudi v tem, da ne uprava ne nadzorni svet Luke nista storila nič oziroma: ""Uprava je dovolila, da se je situacija tam zgodila. Tam ni bila stavka, ni bil protest, to je bilo nezakonito divjanje.""
Je morda del teh omrežij celo udbovskih, tudi nekdanji prvi mož SDV-ja v komunističnem režimu, Janez Zemljarič, ki sestankuje z ministrom Zdravkom Počivalškom? To se mu pripisuje, jaz tega ne vem, je odgovoril predsednik vlade. Je pa takoj, ko je za obiske izvedel, od Počivalška zahteval poročila in izvedel, da so vsi lobistični stiki ustrezno prijavljeni. ""Počivalšku zelo zaupam. On ne bo popustil umazanim lobijem,"" je izjavil. 
Interpelacija in ustavno sodiščeNa poti je interpelacija ministrice za izobraževanje Maje Makovec Brenčič, ker še vedno ni izvršena odločba ustavnega sodišča. To je odločilo, da je treba izenačiti javno in zasebno šolstvo pri javno priznanih programih. Cerar je poudaril, da mu je kot pravniku izvrševanje odločb ustavnega sodišča absolutna prioriteta. Žal je prišlo do blokade znotraj koalicije, je priznal in izrazil upanje, da bo prišlo do poenotenja okoli izvršitve. Obenem je ocenil, da je interpelacija proti ministrici pretiran ukrep. 
Evropska unija in prebežnikiCerar je zagotovil, da se Slovenija dejavno pripravlja na naslednji prebežniški val, za katerega sicer upa, da se ne bo zgodil. Če se bo balkanska pot spet odprla, se bo poslabšala varnostna situacija na Balkanu, znotraj Evropske unije pa bo tudi prišlo do poslabšanja varnosti in do krhanja te entitete, je napovedal. Kar se Slovenije tiče, na vladi so že zakoni, ki bodo omogočili tudi ostrejše ukrepe za zavarovanje schengenske meje, če bo to potrebno, je zatrdil.
A pravo rešitev vidi drugje. Evropska unija mora nujno s skupnimi močmi zavarovati zunanje meje, na tak način, da nezakonite prebežnike zadrži, tiste, ki bežijo za lastno življenje, pa ustrezno sprejme in zanje poskrbi. Obenem mora Evropa postati dejavnejša na globalnih kriznih žariščih. Če EU tega ne bo zmogel, utegne celina spet zapasti v fragmentacijo in notranja nesoglasja. Zadnje stoletje pa je pokazalo, v kaj to lahko pelje, je sklenil.
"
http://www.rtvslo.si/begunska-kriza/orban-zagovarja-izgon-prebeznikov-na-otok-zunaj-eu-ja/403408,prebežniki,"
					22. september 2016 ob 18:32
					Budimpešta - MMC RTV SLO, STA","
B. V.
",Orban zagovarja izgon prebežnikov na otok zunaj EU-ja,"Madžarski premier Viktor Orban predlaga, da bi EU na otok zunaj Unije ali sever Afrike izgnal več kot milijon ljudi, ki so v zadnjem letu in pol prišli kot prebežniki. Podoben predlog je sicer že junija prišel z Dunaja.
""Vse, ki so prispeli nezakonito, bi bilo treba zbrati in poslati stran. Ne v druge države EU-ja, ampak zunaj Unije,"" je Orban dejal za novičarski portal Origo. S tem je madžarski premier mislil na vse, ki še čakajo na rešitev njihovih prošenj za azil po prihodu v EU v zadnjem letu in pol. Do odločitve o njihovem statusu bi jih ""morali imeti v velikih taboriščih zunaj EU-ja"". ""To bi bil lahko velik otok ali pa del obale v Severni Afriki,"" je dejal Orban.
Madžarska je bila prva država, ki je z žično ograjo zaprla svojo mejo in prepovedala vstop vsem prebežnikom, ki bi mejo prestopali nezakonito - s tem pa tudi beguncem, ki potrebujejo mednarodno zaščito. Budimpešta zavrača tudi na evropski ravni dogovorjeno prerazporeditveno shemo, po kateri bi iz najbolj obremenjenih Italije in Grčije vsaka članica prevzela določeno kvoto beguncev. Madžarska vlada bo 2. oktobra glede tega vprašanja izvedla referendum.
Poslanec AfD-ja: Begunci so ""nagnusni črvi""Orban v EU-ju ni osamljen v izražanju ksenofobnih stališč. Na ta račun vse bolj raste podpora nemški skrajno desničarski stranki Alternativa za Nemčijo (AfD). Pred kratkim izvoljeni deželni poslanec v Berlinu Kay Nerstheimer je tako lani begunce označil za ""nagnusne črve"" in ""parazite, ki se hranijo na račun Nemcev"".
Dunaj že predlagal premestitev na otokeMadžarski predlog o premestitvi prebežnikov na otoke sicer ni nov. Avstrijski zunanji minister Sebastian Kurz je podoben pristop predlagal že junija. Kurz je dejal, da bi morala Evropska unija slediti primeru Avstralije, da bi prebežnike odvrnila od pogosto nevarne poti v Evropo.
Avstralija od leta 2013 izvaja azilno politiko, v okviru katere vojaške ladje prestrežejo plovila s prebežniki in jih napotijo v drugo smer, še preden dosežejo celino. Pošljejo jih bodisi nazaj na njihovo izhodiščno točko, ki je po navadi Indonezija, bodisi v centre za priseljence na tihomorskih otokih Papua Nova Gvineja in Nauru. Prosilci za azil pa se ne smejo naseliti v Avstraliji, niti če se izkaže, da gre za begunce.
Spomnimo, po vrsti škandaloznih razkritij glede ravnanja s prosilci za azil in begunci je Avstralija avgusta privolila, da zapre sporni center za pridržanje prosilcev za azil v Papui Novi Gvineji. Taborišče na otoku Manus so sicer odprli leta 2001, razmere v njem pa so organizacije za zaščito človekovih pravic opisovale kot brutalne.
"
http://www.rtvslo.si/svet/pahor-za-konec-obiska-v-zda-sprejel-newyorske-slovence/403338,prebežniki,"
					22. september 2016 ob 08:01
					New York - MMC RTV SLO, STA","
G. V.
",Pahor za konec obiska v ZDA sprejel newyorške Slovence,"Slovenski predsednik Borut Pahor je sklenil obisk New Yorka s sprejemom za newyorške Slovence, ki ga je organizirala misija ZN-a pod vodstvom veleposlanika Andreja Logarja.
Pahor je v New Yorku sodeloval na splošni razpravi svetovnih voditeljev ob začetku 71. zasedanja Generalne skupščine ZN-a.
Obisk je sklenil v sredo zvečer, ko je sprejel predstavnike Slovencev v New Yorku. Ob tej priložnosti je Logar župniku slovenske cerkve Sv. Cirila, frančiškanskemu patru Martinu Krizologu izročil posebno priznanje vlade ob 100. obletnici cerkve, ki jo bo praznovala 16. oktobra.
Z udeležbo jo bodo med drugim počastili newyorški kardinal Timothy Dolan, ljubljanski nadškof Stanislav Zore in provincial Marjan Čuden. Krizolog je v imenu cerkve podobno priznanje prejel tudi ob njeni 90. obletnici leta 2006 iz rok tedanjega zunanjega ministra Dimitrija Rupla.
Velika pričakovanja od SlovenijePahor se bo danes pred slovesom od New Yorka neformalno srečal še s predsedujočim predsedstvu Bosne in Hercegovine Bakirjem Izetbegovićem, s katerim bosta pogledala, kako naprej po pozitivni odločitvi EU-ja, da premakne proces pridruževanja Bosne in Hercegovine naprej, govorila pa bosta tudi o nedeljskem referendumu v Republiki srbski.
""Kot lahko vidite, skušam izkoristiti srečanja v New Yorku tudi za to, da upravičim velika pričakovanja, ki jih imata Evropa in širša mednarodna skupnost do Slovenije kot države, ki pozna regijo Zahodnega Balkana in se skuša uveljaviti kot država, ki se trudi za mir, blaginjo in spravo. Tukaj je ena taka niša, kjer lahko in moramo pomagati mednarodni skupnosti, da je lahko boljša in varnejša,"" je v izjavi za STA dejal Pahor.
Predsednik Slovenije je obisk New Yorka začel v ponedeljek z udeležbo na vrhu ZN-a o prebežnikih, kjer je sopredsedoval okrogli mizi o vzrokih za migracije.
V torek je imel govor na splošni razpravi 71. zasedanja Generalne skupščine ZN-a, v katerem je med drugim poudarjal izzive digitalne transformacije, vmes pa se je udeleževal sprejemov in dvostranskih srečanj, med katerimi sta v sredo izstopala srečanji s turškim kolegom Recepom Tayyipom Erdoganom in iranskim kolegom Hasanom Rohanijem.
Pahor se je sestal tudi s predsedujočim generalne skupščine ZN-a Petrom Thomsonom, generalnim sekretarjem ZN-a Ban Ki Moonom ter ukrajinskim predsednikom Petrom Porošenkom, s katerim sta se dogovorila, da novembra pride na uradni obisk v Slovenijo.
Sestal se je tudi z generalnim sekretarjem zveze Nato Jensom Stoltenbergom, predsednikom Evropskega sveta Donaldom Tuskom in predsednikom Paname Juanom Carlosom Varelo.
Podpora TürkuPahorja v New Yorku spremlja in ima tudi svoj program zunanji minister Karl Erjavec, ki ostaja v mestu do petka. Tam pa je tudi kandidat za naslednjega generalnega sekretarja ZN-a, nekdanji slovenski predsednik Danilo Türk.
Pahor in Erjavec se trudita pomagati kandidaturi in predsednik države meni, da gre za odličnega kandidata. ""Kolikor lahko, mi kot država in predstavniki države pri tem pomagamo, bomo storili vse, da se bo kandidatura čim bolj uspešno iztekla. Upamo, da z izvolitvijo. V vsakem primeru pa bi rad poudaril, da pomeni prezentacija enega verodostojnega kandidata iz Slovenije priložnost za našo promocijo,"" je slovenskim dopisnikom zagotovil Pahor.
 
[VIDEO] Predsednik Pahor se je srečal s predsednikom Irana Hassanom Rouhanijem. @UN #UNGA71 pic.twitter.com/eplw7pPgxw
[VIDEO] Predsednik Pahor se je srečal s predsednikom Irana Hassanom Rouhanijem. @UN #UNGA71 pic.twitter.com/eplw7pPgxw
Srečanje z generalnim sekretarjem @UN Ban Ki-moonom. #UNGA71 @secgen pic.twitter.com/CaEyNeT7vV
"
http://www.rtvslo.si/svet/pred-egiptovsko-obalo-je-utonilo-najmanj-30-prebeznikov/403328,prebežniki,"
					21. september 2016 ob 21:17
					Kairo - MMC RTV SLO, STA","
B. V.
",Pred egiptovsko obalo je utonilo najmanj 30 prebežnikov,"Pred egiptovsko obalo se je prevrnila ladja z več sto prebežniki na krovu, pri čemer je utonilo najmanj 30 ljudi. Reševalci so iz morja rešili najmanj 150 prebežnikov.
Reševalne ekipe iščejo morebitne preživele. Ni sicer znano, koliko ljudi je bilo na krovu plovila. Po poročanju egiptovskih medijev je bilo na njem 300 ljudi, po nekaterih podatkih pa celo 600. Nesreča se je zgodila v morju pred pristaniščem Rosetta v Sredozemskem morju, poroča francoska tiskovna agencija AFP.
Na ladji so bili egiptovski, sirski in afriški prebežniki, so za Reuters dejali viri v varnostnih silah. Francoska tiskovna agencija AFP navaja uslužbenca egiptovskega zdravstvenega ministrstva, ki je dejal, da so med mrtvimi Sudanci in državljani drugih afriških držav. Ni sicer jasno, kaj je bil njihov cilj, a oblasti menijo, da so šli najverjetneje v Italijo.
Direktor Agencije EU-ja za nadzor meja Frontex Fabrice Leggeri je pred kratkim opozoril, da se vse več ljudi, ki želijo priti v Evropo, na pot odpravlja iz Egipta, poroča BBC.
Po podatkih ZN-a je na nevarni poti v Evropo čez Sredozemsko morje od leta 2014 umrlo več kot 10.000 ljudi. Letos je Sredozemlje prečkalo več kot 300.000 prebežnikov, so ta teden objavili Združeni narodi, kar pa je precej manj od 520.000 v prvih devetih mesecih lanskega leta. Mednarodna organizacija za migracije je julija objavila podatke, ki kažejo, da bi lahko leto 2016 postalo najhujše leto glede smrti prebežnikov, še poroča BBC.
"
http://www.rtvslo.si/begunska-kriza/na-lezbosu-zaradi-pozara-iz-centra-pobegnilo-okoli-4-000-prebeznikov/403167,prebežniki,"
					20. september 2016 ob 08:50,zadnji poseg: 20. september 2016 ob 22:01
					Lezbos - MMC RTV SLO, STA","
T. J., K. Št.
",Na Lezbosu zaradi požara iz centra pobegnilo okoli 4.000 prebežnikov,"Na grškem otoku Lezbos je v begunskem centru Moria izbruhnil požar, ki naj bi ga zanetili prebežniki sami. Zgorela je več kot polovica centra, gasilci so požar že pogasili. 
Napetosti so v centru nastale že čez dan. Tedaj naj bi se pojavile govorice, da bodo prebežnike deportirali v Turčijo. Zaradi navzočnosti policije so se strasti pomirile, potem pa sta v oljčnem nasadu v bližini centra izbruhnila dva manjša požara, pozneje še tretji v samem centru. Požar je uničil šotore in montažne hiše. Ogenj naj bi uničil 60 odstotkov centra. Center bodo, kolikor hitro bo mogoče, obnovili, dotlej pa bodo prebežnike namestili v drug center na Lezbosu. 
Grška policija je po incidentu pridržala devet ljudi. Državljani Afganistana, Iraka, Senegala, Sirije in Kameruna so osumljeni, da so začeli spopade v begunskem centru, po katerih je izbruhnil požar. 
Požar se je hitro razširil Požar je izbruhnil v enem največjih begunskih centrov v Grčiji, po pojasnilih tamkajšnje policije so ga zanetili prebivalci centra sami. Zaradi močnega vetra se je požar razširil, zato je iz centra pobegnilo od 3.000 do 4.000 prebežnikov.
O poškodovanih prebežnikih ne poročajo, so se pa nekateri že vrnili v center,  največ pa naj bi jih ostalo na ulicah. Na Lezbosu je po podatkih Združenih narodov okoli 5.600 prebežnikov, otok pa ima zmogljivosti le za 3.600, piše BBC. Prebežniki so zadržani na otoku, kjer čakajo na obdelavo prošenj za azil. Tisti, ki jim odobrijo, lahko nadaljujejo pot v celinsko Grčijo, medtem ko se morajo drugi vrniti.
Povečano število prebežnikov v Grčiji V Grčiji je več kot 60.000 prebežnikov, nevladne organizacije pa opozarjajo na nevzdržne razmere v tamkajšnjih begunskih taboriščih, saj so prenaseljena, v njih so slabe higienske razmere. Položaj je še posebej akuten na Lezbosu in drugih vzhodnoegejskih otokih. Po podatkih grške vlade je na petih otokih nastanjenih 13.000 ljudi, medtem ko zmogljivosti zadoščajo za manj kot 8.000.
Število prihodov prebežnikov v Grčiji se je močno povečalo, konec prejšnjega tedna je samo skozi Turčijo prišlo 374 ljudi. Vzrok za porast prihoda prebežnikov ni znan, grški mediji pa poročajo, da so se tihotapci zaradi napovedanega slabega vremena odločili v Grčijo spraviti več ljudi. Iz Grčije so v ponedeljek poročali tudi o smrtni žrtvi spora med prebežniki.
Najbolj smrtonosno letoLetos je prek Sredozemskega morja v Evropo prispelo več kot 300.000 prebežnikov, kar je precej manj od lani, ko jih je v prvih devetih mesecih Evropo prišlo 520.000, so sporočili Združeni narodi. Vedno več pa je usodnih nesreč, zaradi česar je letošnje leto na poti, da postane ""najbolj smrtonosno leto v Sredozemskem morju do zdaj"". Skoraj polovica migrantov in beguncev, ki so letos dosegli grško obalo, je bilo Sircev, navaja Urad ZN-a za begunce.
"
http://www.rtvslo.si/begunska-kriza/nenadno-povecanje-prihoda-prebeznikov-v-grcijo/403097,prebežniki,"
					19. september 2016 ob 12:13,zadnji poseg: 19. september 2016 ob 13:18
					Atene - MMC RTV SLO, STA","
T. H., B. V.
",Nenadno povečanje prihoda prebežnikov v Grčijo,"Število prihodov prebežnikov v Grčijo se je močno povečalo, grški mediji poročajo, da so se tihotapci zaradi napovedanega slabega vremena odločili v Grčijo spraviti več ljudi.
Od marca, ko sta Evropska unija in Turčija sklenili dogovor o ustavitvi prihoda prebežnikov iz Turčije v EU, se je prihod prebežnikov v Grčijo precej zmanjšal, in sicer na okrog 50 ljudi dnevno.
Grška delovna skupina za begunsko krizo pa kljub temu poroča o nenadnem povečanju števila prispelih prebežnikov, poroča nemška tiskovna agencija DPA. Konec tedna je samo prek Turčije prišlo 374 ljudi.
Prebežniki, ki se v Grčiji izkrcajo na otokih v Egejskem morju, ne smejo na celino. Več mesecev morajo čakati na odobren azil, v nasprotnem primeru jih vrnejo v Turčijo.
Tako imenovane žariščne točke, ki so jih na grških otokih vzpostavili za prebežnike, so prepolne, v centrih pa v slabih razmerah skupaj biva 12.200 ljudi, čeprav naj bi jih sprejeli največ 7.450, piše nemška tiskovna agencija DPA.
Smrtna žrtev sporaIz Grčije medtem poročajo o smrtni žrtvi spora med prebežniki, ki je izbruhnil ponoči v enem izmed industrijskih objektov v pristaniškem mestu Patras, kjer bivajo prebežniki in begunci. V sporu je bil 33-letni Afganistanec zaboden z nožem, poroča lokalni spletni medij Patra News. Po napadu so ga odpeljali v bolnišnico, kjer je podlegel poškodbam, povzema DPA.
"
http://www.rtvslo.si/svet/trije-v-nemciji-aretirani-sirci-povezani-s-pariskimi-napadalci/402627,prebežniki,"
					13. september 2016 ob 11:26,zadnji poseg: 13. september 2016 ob 13:50
					Berlin - MMC RTV SLO, Reuters, STA","
G. V., K. Št.
",Trije v Nemčiji aretirani Sirci povezani s pariškimi napadalci,"Nemški notranji minister Thomas de Maiziere je sporočil, da so aretirani sirski državljani, ki naj bi v imenu Islamske države v Nemčiji izvedli napade, povezani s terorističnimi napadi v Parizu.
Trije moški, stari 17, 18 in 26 let, so se proti Nemčiji odpravili novembra lani, ""po ukazu Islamske države so odšli v Nemčijo, da izvedejo načrtovano misijo, o kateri so bili obveščeni, ali da počakajo na nadaljnja navodila"". Za zdaj še ni jasno, kje in kako naj bi izvedli napad.
Kot so sporočili nemški tožilci, do zdaj v preiskavi še niso odkrili podatkov o konkretnih akcijah ali navodilih. Zvezna kriminalistična policija je pojasnila, da so v okviru akcije preiskali šest lokacij v dveh nemških mestih v zveznih deželah Schleswig-Holstein in Spodnja Saška.
Teroristi izrabili stisko beguncevLani je v Nemčijo prišlo več kot milijon beguncev in prebežnikov, med katerimi naj bi bili tudi islamski skrajneži, kažejo preiskave terorističnih napadov v Evropi. Prosilci za azil so bili v Nemčiji odgovorni za tri napade.
Zdajšnje osumljence so prijeli med racijami v okviru varnostnih operacij za odkrivanje skrajnežev, ki naj bi jih v Evropo napotila Islamska država.
Nemška kriminalistična policija je spomnila, da so teroristični napadi v Parizu in Bruslju v zadnjem letu pokazali, kako je Islamska država izkoristila lansko množično prihajanje beguncev in prebežnikov v Evropo, da je v evropske države poslala svoje pripadnike.
Do zdaj je nemška policija prejela 400 prijav o morebitnih terorističnih osumljencih, vendar se je za večino izkazalo, da so neutemeljene. Vseeno se še vedno preiskuje več kot 60 primerov.
 
"
http://www.rtvslo.si/begunska-kriza/unhcr-begunske-nastanitve-v-sloveniji-primerjalno-zelo-dobre/402290,prebežniki,"
					8. september 2016 ob 16:51
					Logatec - MMC RTV SLO, STA","
A. Č.
",UNHCR: Begunske nastanitve v Sloveniji primerjalno zelo dobre,"Izpostavo azilnega doma v Logatcu je obiskala regionalna predstavnica UNHCR-ja za srednjo Evropo Montserrat Feixas Vihe in nastanitev v Sloveniji glede na razmere drugje ocenila za zelo dobro.
""Mislim, da so razmere v Logatcu za begunce zelo dobre, in bila sem vesela, da sem si lahko ogledala, kako živijo tukaj,"" je povedala Vihejeva. Poudarila je, da različne države različno skrbijo za nastanitev beguncev, pač po svojih zmožnostih. Vsakršna skrb pa je za begunce boljša kot to, kar so morali pretrpeti v svojih domovinah in na begunski poti, je dodala.
Večina beguncev je bila precej časa v Grčiji, preden so prišli v Slovenijo. Razmere v Grčiji so precej slabše, zato so tu zadovoljni. V Logatcu so tamkaj nastanjeni begunci z bivanjem v Sloveniji na splošno zadovoljni. Želijo si le čimprejšnje rešitve statusa, da bodo lahko začeli iskati stanovanje in delo ter poskušali zaživeti običajno življenje v novi domovini.
Z logaško nastanitvijo so zadovoljni tudi otroci, saj lahko tu hodijo v šolo. Vihejevi so zaupali, da prej niso hodili v šolo več let zaradi vojne ali pa zato, ker deklice npr. v Afganistanu šole niso smele obiskovati. Zato je obiskovanje šole in s tem možnost za lepšo prihodnost zanje in njihove starše zelo pomembna.  Težka naloga napovedovanja Ali bo prišlo do novih množičnih migracij in kje bodo te potekale, je težko predvidevati, pravi predstavnica UNHCR-ja. ""Menim, da trenutno nihče resnično ne ve, kaj lahko pričakujemo. Pomembno pa je, da vlade pripravijo kontingenčne načrte,"" je poudarila.
Vojni v Siriji in Iraku namreč še nista končani, prav tako so mnogi v nevarnosti v Afganistanu. Zato je po njenem mnenju težko napovedovati, ali bo prišlo do novih premikov in ali se bo balkanska pot vnovič odprla. Gre preprosto za pričakovanje, da se to lahko zgodi, je še dejala Vihejeva.
"
http://www.rtvslo.si/begunska-kriza/britanci-bodo-v-calaisu-pred-prebezniki-postavili-zid/402192,prebežniki,"
					7. september 2016 ob 16:11
					Calais - MMC RTV SLO, STA","
K. S.
",Britanci bodo v Calaisu pred prebežniki postavili zid,"Velika Britanija bo v Calaisu na severu Francije v skladu z dogovorom, ki sta ga državi dosegli na začetku leta, začela graditi zid, s katerim bodo prebežnikom preprečili vdiranje na tovornjake.
Štiri metre visok in kilometer dolg zid, ki ga nekateri mediji že označujejo za ""Veliki calaijski zid"", bodo gradili na cesti, ki vodi do pristanišča v Calaisu. Postavljati ga bodo začeli ta mesec, dokončan naj bi bil do konca leta.
Gradnjo zidu bo financirala britanska vlada, kar je v skladu z dogovorom, sklenjenim marca letos. Zid bo služil kot dopolnilo varnostni ograji, ki že stoji okoli pristanišča in vstopa v predor pod Rokavskim prelivom. ""Zelo kmalu bomo začeli graditi ta veliki novi zid. Postavili smo ograjo, zdaj postavljamo zid,"" je povedal državni sekretar na notranjem ministrstvu Robert Goodwill.
Dogovor o postavitvi zidu v Calaisu sta London in Pariz dosegla, potem ko je lani več deset tisoč ljudi z vdiranjem oz. skakanjem na tovornjake na poti na Otok prek Eurotunnela ali trajektov skušalo vstopiti na britanska tla.
Vsi nad rešitvijo sicer niso navdušeni. Tako je Richard Burnett, predsednik sindikata britanskih prevoznikov, načrt označil za ""potrato davkoplačevalskega denarja"". Burnett meni, da bi lahko sredstva, ki so jih namenili za gradnjo zidu, precej bolj smotrno porabili za okrepitev varovanja vzdolž dovoznih cest.
V ""Džungli"" med 7.000 in 10.000 prebežnikovJezni tovornjakarji in kmetje so v ponedeljek zablokirali glavne ceste v Calais in iz njega in zahtevali zaprtje ogromnega begunskega tabora v tem mestu. V tem improviziranem taborišču, imenovanem Džungla, se v šotorih in začasnih zatočiščih gnete med 7.000 in 10.000 prebežnikov.
Prebežniki iz Džungle včasih kar z vejami postavljajo cestne zapore, s katerimi upočasnjujejo tovornjake na poti na Otok. Nato skušajo skočiti oz. splezati na njihove prikolice. Vozniki tovornjakov trdijo, da jih prebežniki in tihotapci napadajo tudi s kovinskimi palicami. Vozniki pravijo tudi, da jim kljub 2.100 policistom, ki so jih namestili okoli pristanišča, ni zagotovljena varnost, saj varnostne sile niso sposobne zavarovati cest.
Francoski notranji minister Bernard Cazeneuve je prejšnji teden ob obisku Džungle napovedal, da bodo taborišče zaprli takoj, ko bo mogoče, a bo to potekalo postopoma. Zid v Calaisu bo po ocenah stal 2,7 milijona evrov in bo zadnja izmed velikih pregrad, ki so zrasle v Evropi ob največjem navalu prebežnikov na staro celino po drugi svetovni vojni.
"
http://www.rtvslo.si/begunska-kriza/cerar-svari-pred-ucinkom-domin-ter-kritizira-grcijo-in-hrvasko/402155,prebežniki,"
					7. september 2016 ob 11:22,zadnji poseg: 7. september 2016 ob 15:26
					Ljubljana/Berlin - MMC RTV SLO, STA","
T. K. B.
",Cerar svari pred učinkom domin ter kritizira Grčijo in Hrvaško,"""Če se bo znova odprla balkanska pot, potem bo v regiji izbruhnil konflikt. Če bo prišlo preveč nezakonitih migrantov, bodo vse države zaprle svoje meje. To bo povzročilo spore,"" je v pogovoru za Die Welt med drugim dejal premier Miro Cerar. 
Predsednik vlade je v pogovoru za nemški časnik Die Welt opozoril, da bi ob morebitnem naslednjem begunskem valu in ponovnem odprtju balkanske poti lahko izbruhnil tudi konflikt v regiji. Povedal je, da je Slovenija uspešno prebrodila prvi val, vedno nove pa bi težko zmogla. ""Kot majhna država z le dvema milijonoma ljudi takih naporov vedno znova ne bomo zmogli,"" je dejal Cerar in dodal, da bodo, če bo prišlo preveč nezakonitih migrantov, vse države zaprle svoje meje, kar bo po njegovem mnenju ""povzročilo spore"". Ob tem je opozoril še, da bi ta ""učinek domin"" močno škodoval tudi gospodarstvom in turizmu vseh vpletenih držav.
Opozoril je, da se Avstrija že pripravlja na zaprtje svojih meja. To bi se lahko zgodilo septembra ali oktobra oz., ""ko si bo Avstrija zaželela"". ""Do zaprtja meja bi moralo priti na mejah schengenskega območja. Vendar to ni ideja držav tega območja. Zato moramo na zunanjih mejah narediti vse, da preprečimo konflikte na Balkanu in razpad schengena."" ""Če nam vprašanja migracij ne bo uspelo rešiti znotraj EU-ja in skupaj z državami Zahodnega Balkana, potem nimamo nobene skupne prihodnosti,"" je še opozoril slovenski premier. 
Kritike Grčije, ker ne kaže odgovornosti in solidarnostiKritiziral je Grčijo, ki da pri prvem begunskem valu in za varstvo zunanje schengenske meje ni storila dovolj, čeprav je za to dobila finančno podporo in pomoč v policistih. ""Če Grčija še naprej ne bo kazala odgovornosti in solidarnosti, potem bomo drugi člani schengenskega območja zelo hitro pretehtali vse možnosti. Gre tudi za naš obstoj,"" je odgovoril na vprašanje, ali bo morda prišlo do izključitve Grčije iz schengenskega sistema.
""To ne pomeni, da Evropa ne bo sprejela več nobenega begunca. Seveda bomo, to je naša humanitarna dolžnost. Vendar če jih bo prišlo preveč, nimamo dovolj zmogljivosti, da bi jih integrirali, in bodo odrinjeni na rob družbe. Hkrati bo to tudi zelo velika obremenitev za naše državljane,"" je še dodal Cerar.
Povedal je, da Slovenija podpira makedonske policiste pri varovanju njihove meje, razmišlja pa tudi o podpori Bolgarije; o tem bo poskušal prepričati tudi evropske kolege, je napovedal. ""To sta državi, ki morata izvajati nadzor na meji, da bi preprečile nezakonite migracije. Pri tem bi morala vlogo odigrati tudi Evropska komisija,"" je prepričan.
Žica zaradi Hrvaške, ne zaradi migratovZa časnik Welt je zagovarjal tudi nadaljnji obstoj žice na slovensko-hrvaški meji. ""Ne zaradi migrantov, ampak hrvaške vlade, ki nam je begunce vedno znova poslala na različne konce na meji. Niso nam povedali, ne kje in ne kdaj,"" je dejal.
Dotaknil se je tudi vprašanja brexita in izrazil mnenje, da bo Evropa kljub odločitvi britanskih volivcev postala bolj povezana. Sicer bo prišlo do delitve. ""In vemo, kako sta se začeli dve svetovni vojni v Evropi. EU je zaradi tega projekt za mir. To je tisto osnovno, česar ne smemo pozabiti. Če razpade EU, bodo spet meje in konflikti,"" je posvaril.
"
http://www.rtvslo.si/svet/policija-potrdila-napadalci-v-pariz-potovali-po-balkanski-poti-tudi-skozi-slovenijo/402053,prebežniki,"
					6. september 2016 ob 08:48,zadnji poseg: 6. september 2016 ob 19:34
					New York - MMC RTV SLO, STA","
G. V., K. S.
",Policija potrdila: Napadalci v Pariz potovali po balkanski poti tudi skozi Slovenijo,"Slovenska policija je potrdila, da sta dve osebi, ki so ju tuji varnostni organi povezovali z odgovornimi za teroristični napad v Parizu, v okviru množičnih migracij potovali čez Slovenijo. Osebi, ki sta sodelovali pri napadu, pa nista potovali čez Slovenijo, so zagotovili.
Ob tem ocenjujejo, da so varnostne ukrepe izvedli v največji možni meri.
S tem so se odzvali na poročanje CNN-a, da so nekateri islamski skrajneži, ki so izvedli lanski teroristični napad v Parizu, potovali tudi skozi Slovenijo.
Ameriška televizija CNN je več mesecev analizirala približno 90.000 strani preiskovalne dokumentacije o terorističnih napadih v Parizu in med drugim ugotovila, da so vsaj štirje teroristi iz Sirije po balkanski poti potovali do Avstrije. Dvema je uspelo priti na cilj, dva pa so Avstrijci po napadih ujeli.
Kot je sporočila policija, sta omenjeni osebi iz Grčije preko Slovenije potovali brez osebnih dokumentov, pri registracijskem postopku v Sloveniji pa sta se izkazali z registracijskim kartonom, ki so ga izdale grške oblasti. V postopku preverjanja identitete na slovensko-hrvaški meji sta navedli osebne podatke, ki so se ujemali s podatki na registracijskem kartonu, ob predaji avstrijskim varnostnim organom pa sta navedli druge osebne podatke.
Avstrijski varnostni organi so na podlagi določenih obveščevalnih podatkov, ki so jih pridobili, navedeni osebi aretirali. ""Da gre za isti osebi, je bilo potrjeno tudi v sodelovanju s tujimi in domačimi partnerskimi službami, nadaljnjimi forenzičnimi primerjavami fotografij in zbiranjem obvestil,"" so pojasnili na policiji.
""Šlo je za izredne razmere""Za osebi, ki sta neposredno sodelovali pri izvedbi terorističnega napada v Parizu, pa so slovenski policisti ugotovili, da zagotovo nista potovali preko Slovenije, pač pa iz Srbije preko Hrvaške na Madžarsko. Tudi glede pete osebe, ki je bila aretirana julija v Bruslju in jo mediji prav tako povezujejo z napadom v Parizu, so potrdili, da oseba s takšnimi osebnimi podatki ni prečkala Slovenije.
Policija ocenjuje še, da so ""v okviru begunskega vala izvajali varnostne ukrepe v največji možni meri glede na to, da je šlo za izredne razmere"". ""Zaradi vojnega stanja na območjih, iz katerih so prihajali prebežniki in posledično nedelovanja upravnega in varnostnega sistema ni bilo možno kakršnokoli preverjanje v teh državah, so zapisali.
Slovenska policija je sicer od tujih varnostnih organov prejela vrsto zaprosil za preveritev oseb, ki so bile neposredno vpletene v teroristične napade v Parizu in Bruslju oziroma so jih tuji varnostni organi povezovali z omenjenimi napadi na podlagi ugotovitev, ki so jih pridobili v okviru svojih preiskav. ""V zvezi s konkretnim napadom v Parizu je slovenska policija izvedla preko 400 preveritev oseb in o vseh ugotovitvah sproti obveščala tuje varnostne službe tako preko Europola, Interpola, kot tudi preko drugih oblik sodelovanja držav EU in drugih v boju proti terorizmu,"" so zapisali.
Na današnjo novico se je odzval tudi zunanji minister Karl Erjavec, ki je dejal, da bi ""bili zelo naivni, če bi bili prepričani, da so v prebežniškem valu prihajali samo dejanski prebežniki iz ekonomskih ali drugih razlogov"". Kot zunanji minister sicer, kot je dejal, težko komentira delo ministrstva za notranje zadeve, zlasti policije. Dodal pa je, da je gotovo res, da so takrat, ko so bile migracije najbolj množične, prihajali različni ljudje. ""To je dejstvo in se bo po moje tudi v prihodnje pokazalo, da je še kdo takrat prišel v Evropo, zlasti iz Sirije.""
Napad zastavljen še bolj velikopoteznoTeroristični napad v Parizu so izvedli pripadniki skrajne skupine Islamska država, najbolj  pa je organizacijsko zaslužen Abu Ahmad, ki je napadalce usmerjal na poti skozi Evropo in jim zagotavljal denar.
Napad na Pariz je bil sprva zastavljen še ambiciozneje oziroma bolj krvavo, hkrati z njim naj bi nameravali teroristi napasti še drugod v Evropi, na primer na Nizozemskem in v Veliki Britaniji ter drugje po Franciji. Napadom v Parizu bi morali slediti še drugi, je poročal CNN.
Preiskovalni dokumenti evropskih policij, predvsem francoske, razkrivajo informacije o dveh teroristih Islamske države, ki sta nameravala napasti v Parizu, in omenjajo še enega, ki so ga ujeli, vendar šele dobrega pol leta po napadih v Parizu.
Zamudila napadAlžirec Adel Hadadi in Pakistanec Mohamed Usman sta se mesec in pol pred napadi v Parizu podala na pot iz Sirije skupaj z Ahmadom Al Mohamedom in Mohamedom Al Mahmodom. Predstavljali so se za begunce iz Sirije, med seboj se niso poznali, prav tako niso vedeli, kakšna naloga jih čaka. Mohamed in Mahmod sta uspešno prečkala mejo med Turčijo in Grčijo, Hadadija in Usmana pa so Grki pridržali zaradi ponarejenih potnih listov.
Izpustili so ju šele oktobra lani, zato sta zamudila in se nista tako kot Mohamed in Mahmod razstrelila v Parizu. Ko so ju izpustili, sta stopila v stik s šefom Abujem Ahmadom, ki jima je priskrbel 2000 evrov, s katerimi sta potovala naprej skozi Makedonijo, Srbijo, Hrvaško in Slovenijo do Avstrije. V Salzburgu sta se dan po napadih v Parizu nastanila v begunskem centru in čakala nadaljnja navodila.
V Salzburgu sta dočakala le policijo, ki ju je aretirala že decembra lani. Policija je lovila predvsem Abuda Tabunija, ki je bil povezan z napadi v Parizu, a se je izmuznil aretaciji in za zapahe so ga spravili šele julija letos. Policija je decembra našla le njegov prenosni telefon, ki se je polnil pri Hadadijevi postelji.
Od Hadadija je potem policija veliko izvedela o načinu delovanja teroristov in ambicijah krila za zunanje operacije skupine Amn Al Hardži. Teroristi za komuniciranje uporabljajo aplikacije, kot je telegram, ki je kodiran, zato jim oblasti niso mogle prisluškovati.
Potovanja se izvajajo po etapah in operativci sproti dobivajo informacije, kam bodo šli, s kom se bodo srečali, kje bodo dobili denar in kaj je njihova naloga. Pri prehajanju meja pa jim med drugim priporočajo skrivanje po straniščih vlakov.
"
http://www.rtvslo.si/begunska-kriza/orban-na-balkanski-poti-bi-se-lahko-ponovile-lanske-razmere/402034,prebežniki,"
					5. september 2016 ob 19:51
					Beograd - MMC RTV SLO, Radio Slovenija","

","Orban: ""Na balkanski poti bi se lahko ponovile lanske razmere""","Madžarski premier Viktor Orban, katerega država želi na meji s Srbijo postaviti še eno ograjo, je na obisku v Beogradu opozoril na možnost, da se pred mejo znova znajde več 100 tisoč prebežnikov.
Zato je Bruselj opozoril, naj Madžarski ne poskuša preprečiti obrambe njenih meja.
""V trenutku, ko do Evrope ni bilo več mogoče priti po morju, se je število prebežnikov, ki so prišli po kopnem, prek Balkana, drastično povečalo. Nobenega razloga ni, da bi verjeli, da se to letos ne bo ponovilo, še posebej ob zelo krhkem sporazumu s Turčijo,"" je v Beogradu dejal madžarski premier Viktor Orban, prepričan, da ga bo v pravnih sporih z Brusljem okrepil oktobrski referendum, ko bodo Madžari verjetno zavrnili sistem kvot, ki ga je sprejela Evropska unija.
""Vprašanje, ki si ga moramo zastaviti, je, ali želimo sprejeti tveganja, ki jih prinašajo migracije. Madžarska ima pravico, da ne privoli v transformacijo. Nočemo se spremeniti, imamo kako napako in z veseljem jo bomo popravili. Nočemo pa spremeniti značaja naše države. Hočemo, da Madžarska ostane Madžarska, kar se tiče tako vere, kulture kot etnične sestave. Vem, da to ni priljubljen pogled v Evropi, vsaj ne med politiki,"" je dejal Orban.
Eden ključnih nasprotnikov politike nemške kanclerke Angele Merkel je Srbiji ponudil pomoč pri varovanju meja z Makedonijo in Bolgarijo. Med prebežniki, ki so trenutno v Srbiji, je po besedah srbskega premierja 80 odstotkov Afganistancev, ki so večinoma ekonomski migranti.
""Srbija mora biti pripravljena na jesen in zimo, saj je na srbskem ozemlju že zdaj več kot 5.000 prebežnikov. Pripravljeni smo osnovati ekipe, ki bodo izdelale strategije za vse, kar nas čaka,"" je dejal Vučić in dodal, da državi glede prebežnikov nista imeli enakih strategij, a sta kljub temu ostali prijateljici in da Orban v zvezi z razmerami v Evropski uniji prvič ni optimist.
Še letos se bo zgodilo skupno zasedanje vlad - zaradi okrepitve gospodarskega sodelovanja, pa tudi ker Orban podpira srbsko pot v Evropsko unijo, čeprav, kot pravi, ve, da obstajajo tudi tisti, ki bi to pot radi otežili ali ustavili.
Boštjan Anžin, Radio Slovenija
"
http://www.rtvslo.si/evropska-unija/turski-minister-obstaja-soglasje-o-okrepljenem-sodelovanju-turcije-in-eu-ja/401885,prebežniki,"
					3. september 2016 ob 14:14,zadnji poseg: 3. september 2016 ob 15:42
					Bratislava - MMC RTV SLO, STA, Reuters","
K. Št., B. V.
",Turški minister: Obstaja soglasje o okrepljenem sodelovanju Turčije in EU-ja,"Turški minister za evropske zadeve Ömer Celik meni, da je srečanje z ministri EU-ja pokazalo ""močno soglasje"" glede okrepljenega sodelovanja z Brusljem, ki se je ohladilo po spodletelem puču.
Zunanji ministri EU-ja so se danes v Bratislavi srečali s turškim ministrom za evropske zadeve Ömerjem Celikom, s katerim so spregovorili o razmerah v Turčiji po spodletelem državnem udaru sredi julija. EU je sicer obsodil poskus udara, a je ob tem izrazil zaskrbljenost glede spoštovanja človekovih pravic ob številnih aretacijah po udaru. ""Kot posledica srečanja obstaja močno soglasje glede osredotočanja na pozitivno agendo in dodatno krepitev sodelovanja med Turčijo in EU-jem,"" je dejal Celik novinarjem po srečanju z ministri EU-ja.
Ankara EU-ju sicer očita, da je poskus udara obsodil premilo, preveč pozornosti pa naj bi namenil posledičnemu ukrepanju turških oblasti. Kot poroča Reuters, je Ankara po poskusu udara odpustila 80.000 javnih uslužbencev, številne pa je tudi aretirala.
Odnosi med EU-jem in Turčijo so napeti tudi zaradi pričakovanja te države, da bo Bruselj ukinil vizume za njene državljane, kar sta se dogovorila v marca sprejetem sporazumu o omejevanju prihoda prebežnikov iz Turčije v EU. Turški zunanji minister Mevlüt Cavusoglu je že konec julija zagrozil, da bo Turčija prenehala spoštovati sporazum, če vizumi ne bodo ukinjeni do oktobra.
Marčni dogovor med Brusljem in Ankaro sicer predvideva, da bodo vsi prebežniki, ki bodo po 20. marcu nezakonito prišli iz Turčije na grške otoke, vrnjeni v Turčijo. Hkrati bodo po načelu eden za enega iz Turčije v EU preselili enako število sirskih beguncev. Ob tem pa je EU Turčiji obljubil tudi finančno pomoč za oskrbo beguncev na njenem ozemlju.
Avstrija za prekinitev dogovoraTako slovaški zunanji minister Miroslav Lajčak, ki predstavlja trenutno predsedujočo državo Svetu EU-ja, kot evropski komisar za širitev Johannes Hahn sta na srečanju poudarila pomen pogovorov s Turčijo, za pomiritev odnosov med Brusljem in Ankaro. ""Smo na zelo dobri ravni pogovorov,"" je dejal Hahn, ki se bo naslednji teden skupaj z visoko zunanjepolitično predstavnico EU-ja Federico Mogherini odpravil na obisk v turško prestolnico.
Avstrija se medtem še naprej zavzema za prekinitev pristopnih pogajanj s Turčijo, a ostaja pri tem stališču osamljena. Večina drugih držav namreč meni, da bi prekinitev pogajanj pomenila zgolj dodatno nestabilnost v regiji, kar pa bi bilo po njihovem mnenju nespametno. Hahn je glede avstrijskih zahtev poudaril, da to trenutno ni najpomembnejša tema. Po njegovih besedah so pomembnejše teme begunska problematika, stabilizacija Turčije, vizumska liberalizacija in gospodarsko sodelovanje med Unijo in Turčijo. Kot še poroča hrvaška tiskovna agencija Hina, je belgijski zunanji minister Didier Reynders pred današnjim sestankom opozoril, da bo nadaljevanje uvajanja smrtne kazni v Turčiji pomenilo konec njenega približevanja EU-ju.
Dvodnevnega neformalnega srečanja zunanjih ministrov EU-ja se je udeležil tudi slovenski minister Karl Erjavec. Med drugim so si izmenjali tudi poglede na aktualni položaj v Turčiji in izpostavili strateško naravo odnosa med EU-jem in Turčijo, tudi v kontekstu obvladovanja migracij ter pomena Turčije za varnost in stabilnost v regiji s posebnim poudarkom na Siriji. Izrazili so tudi pričakovanje, da se bo sodelovanje med EU-jem in Turčijo na področju migracij nadaljevalo v skladu z dogovorom in akcijskim načrtom. 
 Spoštovanje dogovora iz MinskaV povezavi z Ukrajino in izvajanjem dogovorov iz Minska so izrazili podporo nadaljevanju pogovorov v t. i. normandijskem formatu ter poudarili pomembno vlogo Organizacije za varnost in sodelovanje v Evropi (Ovse). Izpostavili so, da je dogovore iz Minska treba spoštovati in nadaljevati napore, usmerjene v izpolnitev zavez in pričakovanj.
"
http://www.rtvslo.si/begunska-kriza/na-hrvaskem-se-pripravljajo-na-morebiten-nov-prihod-prebeznikov/401692,prebežniki,"
					1. september 2016 ob 11:51
					Zagreb - MMC RTV SLO, STA","
K. Št.
",Na Hrvaškem se pripravljajo na morebiten nov prihod prebežnikov,"Hrvaški notranji minister Vlaho Orepić je dejal, da je država pripravljena na morebiten nov prihod prebežnikov; neuradno naj bi že odpoklicali enote, ki so pomagale na obali, in jih poslale na mejo s Srbijo.
Na Hrvaškem poročajo, da je notranje ministrstvo v pripravah na morebitni prihod večjega števila prebežnikov vrnilo vse policiste v njihove policijske postaje v Slavoniji na vzhodu države, potem ko so bili razporejeni na obali kot pomoč med turistično sezono. Kot so pojasnili, so policiste vrnili domov, saj se turistična sezona bliža koncu in so se tako izognili nepotrebnim stroškom za dodatne policiste ob obali.
Hrvaški premier v odstopu Tihomir Orešković je med nedavnim srečanjem z nemško kanclerko Angelo Merkel ponovil, da Hrvaška nima zmogljivosti za sprejem večjega števila prebežnikov. Ob tem je dodal, da je stanje glede migracij na Hrvaškem stabilno in da ni znakov, da bi lahko izbruhnile težave. ""Kaj se bo zgodilo v dveh urah ali dveh dneh, pa ne ve nihče.""
Na Hrvaškem okoli 500 prebežnikovPolicisti na Hrvaškem so v torek in sredo ustavili 54 prebežnikov, ki so z območja Reke skušali nezakonito vstopiti v Slovenijo. Na območju Matuljev nedaleč od mejnega prehoda Jelšane so ustavili skupino, v kateri so bili državljani Albanije in Afganistana. Za prebežnike, ki so jih ustavili v Gorskem Kotarju na območju Čabra, medtem še ugotavljajo identiteto in druge okoliščine, je sporočila primorsko-goranska policijska uprava na svoji spletni strani.
Na Hrvaškem je trenutno približno 500 prebežnikov, med katerimi je nekaj več kot 200 prosilcev za azil. Drugi čakajo na izročitev v države, iz katerih so prišli na Hrvaško.
Madžarska gradi drugo ograjoAli bo v Evropo znova prišlo več beguncev in migrantov, bo odvisno predvsem od uspeha sporazuma o zajezitvi migracij med Evropsko unijo in Turčijo kot tudi od nemške politike.
Medtem je Madžarska napovedala, da bo zgradila dodatne žične ograje ob meji s Srbijo, kjer je po navedbah tamkajšnje komisije za begunce in migracije trenutno nekaj več kot 4.000 prebežnikov. Večjega pritiska na srbske meje pa ni. Madžarska vsak dan spusti v državo približno 30 prebežnikov iz Srbije.
"
http://www.rtvslo.si/begunska-kriza/v-dveh-dneh-v-sredozemskem-morju-resenih-skoraj-10-000-ljudi/401509,prebežniki,"
					30. avgust 2016 ob 08:04,zadnji poseg: 30. avgust 2016 ob 21:31
					Rim, Tripoli - MMC RTV SLO","
K. Št., B. V.
",V dveh dneh v Sredozemskem morju rešenih skoraj 10.000 ljudi,"Potem ko je italijanska obalna straža rešila 6.500 prebežnikov pred obalo Libije, je bilo v morju med Sicilijo in Tunizijo rešenih še okoli 3.000 ljudi.
Italijanska obalna straža je v ponedeljek izvedla največjo reševalno akcijo do zdaj, v kateri je pred obalo Libije rešila kar 6.500 prebežnikov, ki so bili predvsem iz držav Afriškega roga. Le dan pozneje pa je rešila še okoli 3.000 prebežnikov, in sicer v morju med Sicilijo in Tunizijo.
V torek je šlo za 30 ločenih reševalnih operacij. Ljudje so potovali na več deset barkah, med njimi so bili tudi številni gumenjaki. Niso še znani podatki, od kod prihajajo rešeni prebežniki, poroča Reuters.
Ponedeljkova operacija, v kateri je sodelovalo 40 usklajenih reševalnih akcij, je potekala okoli 20 kilometrov od libijskega mesta Sabrata. V njej so sodelovale Italija, Evropska agencija za upravljanje in operativno sodelovanje na zunanjih mejah držav članic Evropske unije Frontex ter nevladni organizaciji Zdravniki brez meja s sedežem v Ženevi in Proactiva Open Arms iz Barcelone, poroča BBC.
Italijanska obalna straža je objavila tudi nekaj dramatičnih posnetkov reševalnih operacij. Na enem je videti prenapolnjeno ribiško ladjo, na kateri je okoli 700 ljudi. Nekaj se jih v reševalnih jopičih kar vrže v vodo in plava proti reševalcem.
Libija, zibelka tihotapcevLani je v Evropo prispelo več kot milijon prebežnikov, večinoma iz Sirije. Po marčevskem dogovoru med EU-jem in Turčijo o zajezitvi migracij se je prihod prebežnikov po t. i. balkanski poti skorajda ustavil, a se zato preusmeril na še nevarnejšo sredozemsko pot. Libija, ki je vse od uboja voditelja Moamerja Gadafija v razsulu, je postala prikladna država za tihotapce z ljudmi.
Nevarna pot čez Sredozemsko morje, na kateri je letos umrlo 2.726 ljudi, okoli 106.000 pa jih je prispelo pred italijansko obalo (po podatkih ZN-a in italijanske obalne straže 112.500), je za številne prebivalce iz Eritreje, Somalije, Nigerije, Gambije in drugih zahodnoafriških držav edina pot v zanje boljši svet.
Od začetka leta 2014 je v Italijo iz severne Afrike uspešno prispelo več kot 400.000 ljudi, ki so bežali pred nasiljem in revščino.
"
http://www.rtvslo.si/svet/nemcija-letos-pricakuje-se-do-300-000-prebeznikov/401368,prebežniki,"
					28. avgust 2016 ob 08:59,zadnji poseg: 28. avgust 2016 ob 12:27
					Berlin - MMC RTV SLO","
B. V.
",Nemčija letos pričakuje še do 300.000 prebežnikov,"Vodja nemškega Zveznega urada za migracije in begunce pričakuje, da bo letos v Nemčijo prišlo še do 300.000 prebežnikov. Lani jih je prišlo več kot milijon z Bližnjega vzhoda, iz Afganistana in Afrike.
Vodja urada za migracije in begunce Frank-Juergen Weise je za Bild am Sonntag dejal, da bi prihod še do 300.000 ljudi pomenil izziv za njegov urad, prepričan pa je, da bo število prišlekov v tem okviru.
Weise je še dodal, da si bo Nemčija prizadevala čim več teh ljudi vključiti v trg dela, vendar bo integracija migrantov v nemško družbo ""trajala dolgo in bo veliko stala"".
Nemško notranje ministrstvo je sporočilo, da je v prvih šestih mesecih tega leta za azil v Nemčiji zaprosilo več kot 390.000 ljudi, pri čemer ni jasno, koliko od teh ljudi je morda prišlo v državo že leta 2015, poroča BBC.
Ena od javnomnenjskih anket ta mesec je pokazala, da nekaj več kot pol prebivalcev Nemčije misli, da je begunska politika kanclerke Angele Merkel slaba, dvignila se je tudi podpora protipriseljenskim skupinam. V soboto so tako pripadniki skrajne desnice v Berlinu na brandenburških vratih razvili transparent in protestirali proti ""islamizaciji"" Nemčije.
Polovica ljudi ne želi več Angele MerkelPo anketi, ki jo je v nedeljo objavil Bild am Sonntag, pol ljudi v Nemčiji ne želi, da bi bila Angela Merkel kanclerka še četrti mandat po volitvah naslednje leto. 42 odstotkov od 501 vprašanega pa želi, da Angela Merkel ostane kanclerka.
Novembra lani je v anketi časopisa imela kanclerka nekoliko večjo podporo. Takrat jo je na položaju podpiralo 45 odstotkov vprašanih, 48 pa jih je bilo proti. Angela Merkel je v torek objavljenem intervjuju za regionalne časopise dejala, da bo svoje načrte glede kandidiranja na volitvah leta 2017 oznanila ""ob ustreznem času"".
SPD se že distanciraAngela Merkel ima težave tudi znotraj koalicije. Zaradi njene migrantske politike se je od kanclerke namreč dodatno distanciral tudi podkancler Sigmar Gabriel, predsednik socialdemokratov (SPD), ki skupaj s konservativno unijo CDU/CSU tvorijo vladno koalicijo.
Kot je dejal v pogovoru za televizijo ZDF, je kanclerkina stranka podcenila izzive krize, poroča nemška tiskovna agencija DPA. ""Vedno smo trdili, da je nepredstavljivo, da bi Nemčija lahko sprejela milijon ljudi na leto,"" je dejal Gabriel. Po navedbah opazovalcev gre že za del predvolilne kampanje pred zveznimi parlamentarnimi volitvami, ki bodo prihodnje leto.
"
http://www.rtvslo.si/begunska-kriza/grcija-poziva-clanice-eu-ja-k-spostovanju-zaveze-za-sprejemanje-beguncev/401049,prebežniki,"
					23. avgust 2016 ob 17:49
					Atene/Rim/Berlin - MMC RTV SLO, Reuters, STA","
G. V.
",Grčija poziva članice EU-ja k spoštovanju zaveze za sprejemanje beguncev,"Atene so pozvale EU k hitrejšemu premeščanju beguncev v druge članice v skladu z lanskim dogovorom, da bi zmanjšali pritisk na najbolj obremenjeni članici - Grčijo in Italijo.
Dogovor o premestitveni shemi predvideva premestitev 160.000 prebežnikov, a do zdaj so iz Grčije in Italije v druge evropske države premestili le 4.000 ljudi.
""V tem trenutku je na premestitev pripravljenih 7.000 ljudi in nobenega odgovora od članic Evropske unije, ki so zavezane k njihovemu sprejetju,"" je novinarjem dejal grški minister za migracije Janis Muzalas in dodal, da prosijo za ukrepanje.
Muzalas je napovedal, da bo skupaj še z nekaterimi ministri prihodnji mesec obiskal članice EU-ja, da bi se pogovorili o tem vprašanju, pri čemer bodo zahtevali, da EU izpolni dogovor o premestitveni shemi.
Največ nasprotovanja premestitveni shemi je med nekaterimi vzhodnoevropskimi članicami, predvsem na Češkem, Madžarskem, Poljskem in Slovaškem, ki odločno zavračajo sprejemanje beguncev in se namesto tega zavzemajo za strožjo mejno in azilno politiko.
V Grčiji naj bi bilo trenutno okoli 60.000 prebežnikov in beguncev, ki so v državi obstali, potem ko se je zaprla balkanska pot proti severu Evrope. Med tistimi, ki živijo v begunskih centrih, je 94 odstotkov Sircev, Afganistancev in Iračanov, od tega kar 46 odstotkov otrok. Med njimi je tudi 1.200 mladoletnih beguncev, ki so prispeli brez spremstva odraslih.
Po besedah Muzalasa je v Grčiji po uradnih podatkih neznano kam izginilo okoli 4.000 prebežnikov, saj jih oblasti namreč ne morejo več najti.
Muzalas je razkril podatke štetja med 9. junijem in 30. julijem, ki se še nadaljuje. V tem obdobju so popisali 27.592 prebežnikov. Številni izmed njih sicer niso želeli razkriti svojih podatkov, saj se bojijo, da jim v tem primeru ne bi dovolili potovati naprej.
""Če lahko Nemčija, lahko tudi drugi""Italijanski notranji minister Angelino Alfano je medtem napovedal, da bo Nemčija v okviru premestitvene sheme od septembra naprej iz Italije vsak mesec sprejela nekaj sto prebežnikov. ""Če bodo zadeve z Nemčijo potekale gladko, potem računamo, da bo tako tudi z drugimi državami,"" je prepričan Alfano.
Premestitvena shema predvideva premestitev okoli 40.000 prebežnikov iz Italije v dveh letih, vendar jih je bilo do zdaj premeščenih le nekaj sto. ""Do zdaj je bila premestitvena shema polom,"" je bil jasen Alfano.
Od začetka leta 2014 je Italija sprejela več kot 420.000 prebežnikov, ki so prispeli čez Sredozemsko morje. Do lanskega leta so se številni odpravili naprej proti severu in proti bogatejšim evropskim državam, a z zapiranjem meja so zdaj številni obtičali na Apeninskem polotoku, kjer živijo v prenatrpanih begunskih centrih.
""Spomnimo, da je Nemčija lani že sprejela več kot milijon prebežnikov. Če jih sprejme še nekaj od nas, potem bo sporočilo zelo močno, saj če lahko Nemčija, potem lahko tudi drugi, ki niso prevzeli takega bremena kot Nemčija,"" je še dejal Alfano.
Ena izmed težav je, da so do premestitve upravičeni samo Sirci, Eritrejci in Iračani, zato velika večina prebežnikov, ki v Italijo prispe pretežno iz zahodnoafriških držav, nima možnosti za selitev. Po zadnjih podatkih je v prvih sedmih mesecih letošnjega leta v Italijo prispelo 3.915 Eritrejcev, 787 Sircev in 686 Iračanov.
Merklova za dogovor s Severno AfrikoNemška kanclerka Angela Merkel je pozvala k dogovoru med EU-jem in severnoafriškimi državami o vračanju prebežnikov po zgledu spornega dogovora s Turčijo. ""Takšni dogovori so tudi v interesu samih beguncev,"" je prepričana.
V okviru dogovora med EU-jem in Turčijo se je Ankara strinjala, da sprejme nazaj enega nezakonitega prebežnika, ki je prispel v Grčijo, v zameno za enega sirskega begunca, ki ga Unija sprejme iz Turčije na bolj urejen način. Dogovor predvideva tudi milijardno pomoč EU-ja Turčiji, odpravo vizumov za turške državljane na potovanjih v Unijo in pospešitev pristopnih pogajanj Turčije z EU-jem.
""Podobne dogovore moramo skleniti z drugimi državami, kot so tiste v Severni Afriki, da dosežemo boljši nadzor nad sredozemskimi begunskimi potmi,"" je za časopis Neue Passauer Zeitung dejala Merklova.
Ob tem je opozorila, da prebežniki s potovanjem čez Sredozemsko morje v bednih čolnih tvegajo svoja življenja, za to pa tihotapcem plačujejo ogromne vsote denarja. ""Varneje je zanje in imajo dobre razloge, da ostanejo v Turčiji, blizu svoje domovine, kjer so kulturne in jezikovne ovire nižje,"" je dejala. Dogovor s Turčijo je znova označila za ""pravilnega"". ""Zagotoviti moramo, da bo trajal.""
V zadnjih tednih se krepi zaskrbljenost, da bo dogovor med EU-jem in Turčijo propadel zaradi evropskih kritik na račun čistk, ki jih po spodletelem poskusu državnega udara izvaja turški predsednik Recep Tayyip Erdogan.
Merklova je medtem članice EU-ja pozvala, naj resneje izpolnjujejo svoje dolžnosti glede sprejema beguncev iz Grčije. Preden je začel veljati dogovor med Unijo in Turčijo, je namreč v Grčijo prispelo in tam obtičalo okoli 45.000 beguncev. ""To je, če primerjaš število prebivalcev, kot bi v Nemčijo v nekaj tednih prispelo 360.000 beguncev,"" je ponazorila kanclerka.
""To kaže, s kakšnim položajem se spoprijema Grčija,"" je dejala in opozorila, da je 3.000 beguncev, ki so jih doslej sprejele druge države EU-ja, pod pričakovanji oziroma dogovorjenimi številkami.
"
http://www.rtvslo.si/begunska-kriza/madzarski-evropski-poslanec-bi-prebeznike-odganjal-s-svinjskimi-glavami-na-meji/400980,prebežniki,"
					22. avgust 2016 ob 21:38
					Bruselj - MMC RTV SLO, Reuters","
T. J.
",Madžarski evropski poslanec bi prebežnike odganjal s svinjskimi glavami na meji,"György Schöpflin, evropski poslanec iz Madžarske, je razburil z zapisom na družbenem omrežju, kjer je napisal, da bi bilo postavljanje prašičjih glav ob mejni ograji učinkovito svarilo pred prebežniki. 
Pred dnevi je direktor organizacije Human Rights Watch za Evropo, Azijo in zahodno Afriko Andrew Stroehlein na družbenem omrežju delil članek in fotografijo, ki prikazuje v zelenjavo vklesane oblike človeških obrazov, kar je postavljeno ob ograji na meji. Ob tem je zapisal: ""Begunci bežijo pred vojno in mučenjem. Madžarska, vaša zelenjava jih ne bo odvrnila.""
Stroehleinu je odgovoril potem Schöpflin in zapisal, da ""mogoče pa le uspe"" in dodal, ""da bi bile svinjske glave zagotovo učinkovitejše"". Ogorčeni Stroehlein je odvrnil, da je s ""širjenjem ksenofobije kot evropski poslanec sramota Madžarski, Evropi in človeštvu"". Reutersu je evropski poslanec dejal, da ni predlagal postavitve prašičjih glav, ampak je bil njegov komentar ""miselni eksperiment"". Obenem je dodal, da se ne misli opravičiti.   
Oktobra na Madžarskem referendumS konservativno vlado premierja Viktorja Orbana je Madžarska sprejela eno najostrejših stališč med članicami Evropske unije glede nedavnega množičnega prihoda prebežnikov. Madžarska se je z begunsko krizo, ki je razdelila Unijo, spopadla tudi tako, da je postavila mejno ograjo. Oktobra bo izvedla referendum o shemi EU-ja za prerazporeditev beguncev med članicami povezave, ki ji ostro nasprotuje Orban.
Madžarska je bila lani nekaj časa ena glavnih tranzitnih držav za begunce, ki so po balkanski poti hoteli priti v zahodno in severno Evropo, dokler ni septembra z ograjo zaprla najprej meje s Srbijo, oktobra pa še s Hrvaško. Uvedla je tudi strogo zakonodajo.
"
http://www.rtvslo.si/zdravje/novice/zaradi-malarije-ponekod-v-grciji-prepoved-darovanja-krvi/400887,prebežniki,"
					21. avgust 2016 ob 21:36
					Atene - MMC RTV SLO","
G. V.
",Zaradi malarije ponekod v Grčiji prepoved darovanja krvi,"V dvanajstih okrožjih v Grčiji so prepovedali krvodajalske akcije, potem ko so letos našteli že štiri tamkajšnje okužbe z malarijo.
Omenjena okrožja se raztezajo od Peloponeza do Soluna. Poleg štirih okužb v Grčiji so po poročanju BBC-ja potrdili še 61 primerov malarije, ki pa so jo okuženi staknili na indijski podcelini in v afriških državah, kjer je bolezen endemična.
Malarijo so v Grčiji izkoreninili že pred več kot štirimi desetletji, uradno leta 1974, prve domače primere pa so znova odkrili pred štirimi leti. Za ponoven pojav malarije mnogi krivijo ostre varčevalne ukrepe, zaradi katerih so bili v mnogih okrožjih prisiljeni okrniti programe škropljenja proti komarjem, ki prenašajo malarijo.
Po navedbah grškega centra za zdravstveno zaščito in nadzor nad boleznimi so letos do sredine avgusta v Grčiji evidentirali 65 primerov malarije, medtem ko so jih v celotnem lanskem letu odkrili 85.
Od 61 okužb v tujini so 50 primerov odkrili pri prebežnikih z indijske podceline in iz sedmih afriških držav, 11 okužb pa je bilo pri ljudeh, ki so se vrnili iz držav, kjer se pojavlja malarija.
BBC še poroča, da so za primerjavo v letu 2015 v Veliki Britaniji odkrili 1.400 primerov malarije, vsi oboleli pa so se okužili v tujini in so bolezen prinesli na Otok.
Pri krvodajalskih akcijah  za okužene z malarijo veljajo izredno stroga pravila. Tako na primer v ZDA okuženi z malarijo kri lahko daruje šele tri leta po zdravljenju.
"
http://www.rtvslo.si/svet/stevilo-prebivalcev-dzungle-v-calaisu-rekordno-skoraj-7-000/400780,prebežniki,"
					20. avgust 2016 ob 09:10
					Calais - MMC RTV SLO","
B. V.
","Število prebivalcev ""džungle"" v Calaisu rekordno, skoraj 7.000","Število prebivalcev v begunskem taborišču v Calaisu, znanem kot ""džungla"", je po podatkih prefekture Pas-de-Calais naraslo na 6.901, največ po nastanku taborišča.
V prefekturi se sklicujejo na ""točen in izčrpen"" popis prebivalcev, ki so ga izvedli pripadniki obmejne policije, poroča rt.com. Taborišče šteje 6.901 prebežnika, največ po aprilu 2015, ko je taborišče nastalo. Nov popis kaže na veliko in hitro povečanje prebivalcev ""džungle"". Zadnje štetje z dne 13. junija je pokazalo, da je prebivalcev 4.480, tako da je to število v dveh mesecih naraslo za kar 53 odstotkov. Lokalni humanitarni organizaciji L’Auberge des Migrants in Help Refugees medtem sporočata, da sta sami ta mesec našteli še več prebivalcev, in sicer več kot 9.100.
Prebežniki v ""džungli"" so večinoma z Bližnjega vzhoda, Afrike in Afganistana, v Francijo pa so prispeli v upanju, da bodo lahko prečkali Rokavski preliv in prišli v Veliko Britanijo. Poleti se njihovo število sicer poveča zaradi ugodnega vremena, saj je Sredozemsko morje mirnejše, zaradi česar so njegova prečkanja pogostejša.
Kot poroča rt.com, pa se s številom prebežnikov veča tudi njihov obup. Ker želijo na vsak način priti v Veliko Britanijo, v poskusih včasih napadajo tovornjakarje in voznike avtomobilov, ki želijo prečkati predor pod prelivom. Večkrat so nekateri prebežniki skušali predor prečkati tudi peš, s čimer ogrožajo svoja življenja.
Napoved novega rušenjaOblasti so ob objavi izsledkov zadnjega popisa spet napovedale, da bodo porušile celotno taborišče, datum za to pa ni določen. Letošnjo zimo so se oblasti sicer odločile za rušenje južnega dela taborišča, tam živeče prebežnike pa naj bi preselili v ogrevane zabojnike ali šotore v severnem delu taborišča. Prebežnikom so nudili tudi avtobusne prevoze v druga begunska taborišča po Franciji, a to ni rešilo problema ""džungle"".
Županja Calaisa Natacha Bourchard je sicer dan pred objavo izsledkov popisa izrazila zaskrbljenost glede slabšanja situacije v ""džungli"" in pozvala, naj stvari uredi vojska. Policija naj bi bila namreč izčrpana zaradi napadov prebežnikov, meni županja, ki pravi, da je v Franciji vojna. Pozivi k vključevanju francoske vojske prihajajo tudi z britanske strani, tako iz Združenja cestnih prevoznikov kot iz britanske protipriseljenske Stranke za neodvisnost Velike Britanije.
"
http://www.rtvslo.si/svet/bmw-jevo-donacijo-bi-lahko-porabili-za-otrosko-giljotino/400554,prebežniki,"
					17. avgust 2016 ob 15:31
					Berlin - MMC RTV SLO","
A. Č.
","""BMW-jevo donacijo bi lahko porabili za otroško giljotino""","Nemčijo je pretreslo razkritje elektronskih sporočil podjetja, ki upravlja azilantske domove, kjer pogovor poteka o tem, da bi azilantske domove lahko dopolnili s pridobitvami, kot je majhna giljotina za otroke.
Nemški časopis Bild je razkril korespondenco med vodilnimi podjetja Pewobe, ki upravlja devet azilnih domov z okoli 3.000 prebežniki, poroča spletni Guardian. V njej se z vse prej kot okusnimi šalami pogovarjajo o tem, kako bi usmrtili mlade prebežnike.  V enem izmed elektronskih sporočil naj bi tako generalni direktor predlagal, da bi BMW-jevo donacijo 5.000 evrov namenili za nakup majhne giljotine za otroke, temu pa je sledila veriga sporočil med zaposlenimi s slikami giljotin, obglavljenj ter prirejeno sliko otroškega tobogana, ki se konča z velikim strgalnikom za sir.   Dopisovanje je bilo ob tem pomešano z norčevanjem, da bi bilo za potrebe uničenja trupel potreben še visoko zmogljiv krematorij. ""Prednost tega bi bila, da bi dobili nazaj naš okoljski certifikat, saj bi odvečno toploto lahko znova konstruktivno porabili,"" je pokomentiral eden izmed zaposlenih.  Izgubili posel, napovedali pritožbo Nemška vlada se je na objavo takoj odzvala s prekinitvijo pogodbe s podjetjem, ki je bilo že večkrat tarča kritik človekoljubnih organizacij. Te so mu očitale, da v enem izmed nastanitvenih objektov pušča ležati naokoli ostanke hrane, ki privablja golazen, ter da prostovoljcem onemogočajo dostop do objektov, v katerih da vladajo katastrofalne razmere. Za enega izmed menedžerjev je novinarska preiskava ugotovila tudi, da je bil član skrajno desničarske stranke DVU.
V podjetju pa se branijo, da so bila sporočila vzeta iz konteksta, in da je bil izraz Kinderguillotine posledica funkcije za samodejno popravljanje. Zato so že napovedali pritožbo zoper ""politično motivirano"" potezo, ki jo vidijo zaradi septembrskih lokalnih volitev. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj
"
http://www.rtvslo.si/begunska-kriza/zaradi-moznosti-novega-begunskega-vala-ze-potekajo-operativni-sestanki/400528,prebežniki,"
					17. avgust 2016 ob 11:22,zadnji poseg: 17. avgust 2016 ob 12:37
					Ljubljana - MMC RTV SLO, Radio Slovenija","
T. H., Lucija Dimnik Rikić/Radio Slovenija
",Zaradi možnosti novega begunskega vala že potekajo operativni sestanki,"K nam je danes v okviru premestitvene sheme pripotovala nova skupina beguncev. Slovenija pa se zaradi zaostrenih razmer v Turčiji pripravlja tudi na morebiten vnovičen begunski val.
Z notranjega ministrstva so sporočili, da je dopoldne v Slovenijo v spremstvu predstavnikov Mednarodne organizacije za migracije prispelo 12 državljanov Sirije in dva državljana Iraka. Med njimi sta dve družini s šestimi otroki, zakonca in dva samska moška.
Z avtobusom so bili prepeljani v azilni dom na Viču v Ljubljani, kjer se je začel uradni postopek sprejema prošenj za priznanje mednarodne zaščite.
Do zdaj je bilo v Slovenijo premeščenih 61 ljudi, in sicer 15 državljanov Eritreje iz Italije ter 31 državljanov Sirije in 15 državljanov Iraka iz Grčije, so dodali.
V strahu pred novim valomMnožičnih prihodov prebežnikov v Slovenijo že od marca naprej ni več. A to se lahko hitro spremeni. Turčija, kjer naj bi bilo tri milijone beguncev, namreč Evropski uniji, če ne bo odobrila vizumske liberalizacije, grozi z odpovedjo dogovora o zaustavitvi prebežnikov.
V Grčiji in v Srbiji se medtem še vedno kopiči več tisoč prebežnikov. Okrepila pa se je tudi migrantska pot prek Sredozemlja v Italijo.
Sestanki že potekajoZaradi možnosti novega begunskega vala pri nas že potekajo operativni sestanki. V pripravljenosti so nevladne organizacije. Več aktivnosti pa izvaja tudi Agencija Združenih narodov za begunce (UNCHR) v Sloveniji, pove uradna govorka nacionalne pisarne Špela Majcen: ""Vsekakor se agencija ukvarja tudi z načrtovanji za morebiten vnovičen prihod večjega števila beguncev v Slovenijo in v tem kontekstu smo že izvedli vrsto sestankov z našimi vladnimi sogovorniki in ostalimi vladnimi agencijami ter civilno zaščito.""
V UNHCR-ju obljubljajo, da se bodo - če se bo begunska kriza pri nas ponovila - odzvali v najkrajšem mogočem času: ""Pripravljeni smo nuditi materialno pomoč, pomoč v obliki človeških virov, pri identifikaciji ranljivih skupin, na mejah, v azilnih institucijah,"" zagotavlja Majcnova.
Spremljanje dogajanja v regijiNa notranjem ministrstvu medtem zagotavljajo, da dogajanje v regiji pozorno spremljajo, morebitna tveganja pa dnevno ocenjujejo. Policija tako na meji s Hrvaško kot v notranjosti države izvaja poostren nadzor. Vlada za zdaj ohranja tudi ograjo na južni meji.
Sprejemni centri v Dobovi, Lendavi in na Šentilju ostajajo v pripravljenosti. Ministrstvo za obrambo pa namerava za oskrbo prebežnikov za obdobje treh let najeti približno petnajst ogrevanih šotorov, velikih od 300 do 500 kvadratnih metrov.
"
http://www.rtvslo.si/svet/merklova-naj-bi-velika-nemska-podjetja-pozvala-k-zaposlovanju-beguncev/400351,prebežniki,"
					14. avgust 2016 ob 17:58,zadnji poseg: 14. avgust 2016 ob 18:00
					Berlin - MMC RTV SLO, Reuters, STA","
B. V.
",Merklova naj bi velika nemška podjetja pozvala k zaposlovanju beguncev,"Nemška kanclerka Angela Merkel naj bi direktorje nekaterih nemških največjih podjetij pozvala k udeležbi na vrhu naslednji mesec, kjer naj bi jih pozvala, naj zaposlijo več beguncev.
O namerah kanclerke je v soboto poročal nemški časopis Bild. Angela Merkel naj bi po pisanju časopisa nemška podjetja pozvala, naj za begunce ponudijo več usposabljanj in delovnih mest, poroča Reuters.
Velika nemška podjetja so bila sicer predmet kritik, ker naj bi storila premalo, da bi pomagala begunce vključiti v trg dela. Podjetja se branijo, češ da večina prišlekov ne zna dovolj dobro nemškega jezika, bili pa naj bi tudi premalo izobraženi. Časopis Frankfurter Allgemeine Zeitung je pred mesecem dni poročal, da je 30 največjih nemških podjetij do junija zaposlilo le 54 beguncev.
Lani je v Nemčijo prispelo več kot milijon prebežnikov, večinoma iz Sirije, Iraka in Afganistana, vlada pa želi, da se jih čim več zaposli, s čimer bi se zmanjšala njihova odvisnost od pomoči države, obenem pa bi se kompenziralo pomanjkanje delavcev zaradi starajoče se delovne sile v Nemčiji.
Bild je še poročal, da bodo podjetja, kot so Siemens, Opel, Volkswagen, RWE in Evonik, s kanclerko delila rezultate pilotnih projektov z begunci. Srečanje naj bi se zgodilo 14. septembra. Urad Angele Merkel poročanja Bilda sicer ni želel potrditi.
Skrajna desnica: Na otoke z njimiMedtem ko si nemška vlada prizadeva, da bi bilo čim več beguncev zaposlenih, pa nemška skrajna desnica predlaga, da bi prosilce za azil, ki bi jih Nemčija zavrnila, po vzoru avstralskega sistema poslali na otoke zunaj Evropske unije, poroča nemški Deutsche Welle.
Vodja stranke Alternativa za Nemčijo (AfD) Frauke Petry je v pogovoru za Bild predlagala, da bi nezakonite migrante in zavrnjene prosilce za azil nastanili na dveh otokih zunaj Evrope pod zaščito Združenih narodov. Zavzela se je tudi za to, da bi nemški vladni urad za migracije in begunce preoblikovali v urad za izseljevanje, ki bi zagotavljal, da bi nezakoniti prebežniki karseda hitro zapustili Nemčijo.
Frauke Petry je še dejala, da je Nemčija do zdaj deportirala premalo prosilcev za azil. ""Letos je bilo le 13.743 deportacij, kar je absurdno, glede na to, da je v Nemčiji na stotisoče nezakonitih prebežnikov,"" je poudarila Petryjeva, katere stranka v zadnjem letu pridobiva podporo na račun nasprotovanja prihodu prebežnikov v državo.
To, kar predlaga nemška skrajna desnica, Avstralija že izvaja. Avstralske vojaške ladje od leta 2013 prestrezajo plovila s prebežniki in jih napotijo v drugo smer, še preden dosežejo celino. Pošljejo jih bodisi nazaj na njihovo izhodiščno točko, ki je po navadi Indonezija, bodisi v centre za priseljence na tihomorskih otokih Papua Nova Gvineja in Nauru. Prosilci za azil se ne smejo naseliti v Avstraliji, niti če se izkaže, da gre za ljudi, ki so upravičeni do begunskega statusa. Nevladne organizacije opozarjajo, da prosilci za azil na otoku Nauru doživljajo resne zlorabe in zanemarjanja ter da z njimi ravnajo nečloveško.
Nemški obveščevalci: Novačenja med begunciNemška obveščevalna služba je medtem sporočila, da je zaznala več kot 340 poskusov novačenja islamističnih skrajnežev med begunci, nastanjenimi v nemških begunskih centrih. Predvideva, da je bilo takšnih poskusov še več. ""Skrbi nas, da salafisti in drugi islamisti promovirajo svoje dejavnosti v begunskih centrih,"" je za nemško tiskovno agencijo DPA dejal vodja nemških obveščevalcev Hans-Georg Maassen.
Maassen je dejal, da je med prosilci za azil veliko sunitov, ki pogosto pridejo iz zelo konservativnega islamskega okolja in želijo vsak petek v arabsko govorečo mošejo. Po njegovih besedah so varnostni organi v državi zaznali več radikalno salafističnih mošej. ""Arabsko govoreče mošeje v Nemčiji niso nadzorovane. Z vidika države je možnost vpliva zelo majhna,"" je poudaril Maassen.
Pojasnil je, da so se islamistično motivirani napadi v Nemčiji pojavljali že v preteklosti, med tarčami pa sta bila med drugim policist v Hannovru in sikhovski tempelj v Essnu. ""Iz tega se lahko naučimo, da se ne smemo osredotočiti samo na Islamsko državo, ki morda pošilja teroristične enote v Evropo, denimo Pariz in Bruselj. Lahko gre tudi za posameznike, ki se sami radikalizirajo ali prejmejo ukaze,"" je še poudaril vodja nemških obveščevalcev.
"
http://www.rtvslo.si/crna-kronika/slovenija-zavrnila-sprejem-nezakonitih-prebeznikov-iz-avstrije/400056,prebežniki,"
					10. avgust 2016 ob 16:21
					Ljubljana - MMC RTV SLO, STA","
L. L.
",Slovenija zavrnila sprejem nezakonitih prebežnikov iz Avstrije,"Slovenija je zavrnila sprejem 22 nezakonitih prebežnikov, ki so jih prijeli avstrijski policisti. Avstriji namreč ni uspelo predložiti dokazov, da so prebežniki prišli v Avstrijo iz Slovenije.
Avstrijski policisti so na mejnem prehodu Karavanke prijeli 22 nezakonitih prebežnikov iz Bangladeša, Sirije, Turčije in Pakistana. Po poročanju avstrijske tiskovne agencije APA so prebežniki stari med 16 in 26 let, v Avstrijo pa so prispeli s tovornjakom iz Srbije. Za vožnjo so plačali med 500 in 1.500 evrov.
Nezakonite migrante je Avstrija začasno namestila v center za pridržanje v Celovcu, slovenski policiji pa sprva predlagala, naj jih sprejme nazaj. Na kranjsko policijsko upravo je tako naslovila neformalno najavo za sprejem prebežnikov, a so slovenski policisti sprejem zavrnili.
Ob tem so pri policiji zapisali, da ni bilo dokazov, da so se prebežniki nahajali v Sloveniji oziroma da so potovali skozi Slovenijo. Ob tem pričakujejo formalno najavo, ki jo bodo obravnavali individualno. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/v-slovenijo-prislo-13-sircev-in-5-iracanov/400014,prebežniki,"
					10. avgust 2016 ob 08:04,zadnji poseg: 10. avgust 2016 ob 11:59
					Ljubljana - MMC RTV SLO, STA","
G. C.
",V Slovenijo prišlo 13 Sircev in 5 Iračanov,"Iz Grčije je v okviru premestitvene sheme prispelo 18 prebežnikov, 14 pa naj bi jih prišlo prihodnji teden. Prebežniki so državljani Sirije in Iraka, nastanjeni bodo v azilnem domu.
Med prispelimi begunci, gre 13 državljanov Sirije in pet državljanov Iraka, sta dve družini, z osmimi in z dvema otrokoma ter pet posameznikov, so sporočili z notranjegga ministrstva.  Z avtobusom so jih prepeljali v azilni dom na Viču v Ljubljani, kjer se bo začel uradni postopek sprejema prošenj za priznanje mednarodne zaščite. Do zaključka postopka bodo ostali v azilnem domu.
Slovenija sprejela 43 prebežnikovSlovenija je v okviru premestitvene sheme doslej že sprejela 43 prebežnikov, 28 državljanov Sirije in Iraka iz Grčije ter 15 državljanov Eritreje iz Italije. Status begunca so priznali 12 osebam, 11 pa subsidiarno zaščito.  V okviru premestitev naj bi v Slovenijo prišlo 567 prebežnikov.
Poleg prebežnikov iz premestitvene sheme naj bi se v Slovenijo trajno priselilo še 60 beguncev. Po prvotnih načrtih naj bi Slovenija v tem okviru sprejela 20 ljudi, vendar se je vlada prejšnji teden odločila, da bo Slovenija sprejela še 40 sirskih beguncev.
Na ministrstvu za notranje zadeve (MNZ) zaradi negotovih razmer v Turčiji, politične krize v Makedoniji, kopičenja migrantov v Srbiji in krepitve migrantske poti preko Sredozemskega morja v Italijo pozorno spremljajo razmere in tako se izvaja poostren nadzor na meji s Hrvaško kot tudi v notranjosti države.
MNZ ohranja tudi ograjo na južni meji, čeprav se zaveda, da tehnične ovire vzdolž celotne meje ne bi rešile vseh težav. Madžarsko-srbsko mejo namreč dnevno prestopi tudi po nekaj 100 migrantov, čeprav je Madžarska zaradi ugodne oblikovanosti površja ograjo lahko postavila vzdolž celotne meje, so pojasnili na MNZ-ju. V pripravljenosti ostajajo tudi sprejemni oz. nastanitveni centri v Dobovi, na Šentilju in v Lendavi.
276 prosilcev za azilV Sloveniji je trenutno 276 prosilcev za mednarodno zaščito, večina teh (153) je v Azilnem domu v Ljubljani. V izpostavi Azilnega doma na Kotnikovi v Ljubljani jih je 62, v izpostavi v Logatcu pa 28. Zunaj azilnega doma je 19 prosilcev, razseljenih pa je 14.
Na MNZ-ju so letos prejeli 651 prošenj za mednarodno zaščito. 617 prošenj uvrščajo v kontekst migrantske krize, 34 pa v kontekst relokacij. Mednarodno zaščito je dobilo 69 oseb. Lani so mednarodno zaščito priznali 45 prosilcem, vseh vlog pa je bilo skupno 277.
V Centru za tujce je trenutno nastanjenih 18 prebežnikov, ki niso zaprosili za mednarodno zaščito.
Število prosilcev za mednarodno zaščito v Sloveniji od 17. septembra 2015 do 8. avgusta 2016 glede na narodnost
"
http://www.rtvslo.si/begunska-kriza/avstrijci-na-karavankah-prijeli-22-prebeznikov/399937,prebežniki,"
					9. avgust 2016 ob 09:37,zadnji poseg: 9. avgust 2016 ob 19:44
					Dunaj - MMC RTV SLO, STA","
G. C.
",Avstrijci na Karavankah prijeli 22 prebežnikov,"Avstrijska policija je v ponedeljek na mejnem prehodu Karavanke prijela 22 prebežnikov iz Bangladeša, Sirije, Turčije in Pakistana, ki so v Avstrijo prišli iz Slovenije.
Prebežniki, stari so med 16 in 26 let, so v Avstrijo prispeli s tovornjakom iz Srbije, za vožnjo pa so plačali med 500 in 1.500 evrov. Začasno so jih namestili v center za pridržanje v Celovcu, slovenski policiji pa bodo predlagali, naj jih sprejme nazaj. Koroška deželna policija še ugotavlja, kdo je organiziral prevoz.
Policisti proučujejo prevzem prebežnikovSlovenski policisti so potrdili, da so prejeli predlog avstrijskih kolegov za prevzem dveh večjih skupin prebežnikov, ki naj bi nedovoljeno vstopili v Avstrijo skozi predor Karavanke.
Policijska uprava Kranj, ki je pristojna za izvajanje ponovnih sprejemov oseb na meji z avstrijsko Koroško, preverja izpolnjevanje pogojev za ponovni sprejem oseb po sporazumu med Slovenijo in Avstrijo, ki ureja tovrstna vprašanja. ""Če bo ugotovljena odgovornost Slovenije po sporazumu, da osebe ponovno sprejme, jih bodo policisti obravnavali in izvedli ustrezne ukrepe, ki jih predvideva zakon o tujcih,"" so še pojasnili policisti.
"
http://www.rtvslo.si/crna-kronika/v-italiji-razbili-mrezo-trgovcev-z-ljudmi-aretacija-tudi-v-sloveniji/399743,prebežniki,"
					6. avgust 2016 ob 13:44,zadnji poseg: 6. avgust 2016 ob 16:36
					Ljubljana - MMC RTV SLO, STA","
Al. Ma.
","V Italiji razbili mrežo trgovcev z ljudmi, aretacija tudi v Sloveniji","Italijanski orožniki so minulo noč izvedli policijsko akcijo zoper mednarodno kriminalno združbo, ki se je ukvarjala s trgovino z ljudmi. Nekaj ljudi sta v svojih državah prijeli tudi slovenska in madžarska policija. 
Mednarodno kriminalno združbo so iz Milana vodili ljudje pakistanskega rodu. Prek slamnatih podjetij in z uporabo lažnih dokumentov je združba organizirala prevoze in vstope ilegalcev iz Pakistana, Bangladeša in Afganistana, in sicer iz Madžarske proti Italiji in naprej proti severnoevropskim državam.
Po podatkih orožnikov so nezakonito organizirali prevoz v tovornjakih za več kot sto ljudi. V vozilih je bilo po skoraj 40 oseb. Združba naj bi s trgovino z ljudmi letno zaslužila približno pol milijona evrov.
V petkovi akciji orožnikov so bile aretacije tudi v Sloveniji in na Madžarskem. Preiskovalni sodnik iz Trsta je evropski priporni nalog tako izdal tudi za eno osebo v Mariboru, še poroča Ansa.
Z Generalne policijske uprave (GPU) so naknadno sporočili, da orožniki iz italijanskega Vidma končujejo preiskavo, v kateri jim v določenih delih pomagala tudi slovenska policija.
V Sloveniji so tako prijeli posamezne pribežnike, informacije pa so prek Evropola posredovali sosednjim upoštevnim državam. V priporu v Sloveniji je en človek iz združbe, ki jo preiskujejo italijanski varnostni organi, so še navedli na GPU-ju. 
Prevažali tudi prek slovenskega ozemljaPo podatkih Anse so vsi štirje pridržani pakistanskega rodu, eden med njimi s prebivališčem v Milanu. Policija sicer preiskuje še enega Pakistanca s prebivališčem v Chioggi v bližini Benetk. Vse štiri pridržane obtožujejo, da so z najetim kombijem organizirali vstop v Nemčijo vsaj za pet oseb. Posameznike pa sumijo še drugih ilegalnih prevozov prebežnikov, tudi preko slovenskega ozemlja. Eden od aretiranih naj bi v preteklosti zaradi drugega zločina že pristal v celjskem zaporu.
Člani kriminalne združbe so od vsakega prebežnika za prevoz pobirali med 350 in 500 evrov, še navaja Ansa.
"
http://www.rtvslo.si/svet/foto-prebezniki-podrli-barikado-italijanske-policije-in-vdrli-v-francijo/399725,prebežniki,"
					6. avgust 2016 ob 10:29
					Rim, Paris - MMC RTV SLO","
K. Št.
",Foto: Prebežniki podrli barikado italijanske policije in vdrli v Francijo,"Skupina okoli 300 prebežnikov je podrla policijske barikade v italijanskem obmejnem mestu Ventimiglia in si utrli pot v Francijo; nekateri so plavali, drugi pa tekli mimo francoske straže.
Ko so podrli barikade, so nekateri skočili v morje in v Francijo dobesedno priplavali. Spet drugi so tekli mimo francoske policije na plaže, ki so v tem času polne turistov. Zdaj se zadržujejo ob skalnati obali francoskega letovišča Menton, ki je po kopnem od Ventimiglie oddaljen nekaj več kot 11 kilometrov.
""Dogodek je presenetil tako italijansko kot francosko policijo,"" je za Reuters dejal poveljnik policije v Ventimiglii Giorgio Marenco in dodal, da je cilj večine prebežnikov, ki prispejo v to malo italijansko mestece s 24.000 prebivalci, le eno: ""Vstopiti v Francijo"".
Več sto prebežnikov, ki s čolni vsak dan pripluje ob italijansko obalo, želi pot nadaljevati v severnejše države v Evropi. Italijanske oblasti so zato v mestu Ventimiglia na severozahodu države postavile začasno begunsko taborišče, ki pa ga je policija kasneje izpraznila. V mestu so nato odprli sprejemni center za več tisoč beguncev in ekonomskih imigrantov, ki bivajo večinoma pod lokalnim mostom, poroča Guardian.
Večina od 94.000 prebežnikov, ki je letos prispela v Italijo s čolnom, je iz Podsaharske Afrike prišla v Libijo, od koder so jih tihotapci ljudi za visoke denarje prepeljali na nevarno pot čez Sredozemsko morje.
"
http://www.rtvslo.si/svet/hrvaska-predsednica-nevihta-je-bila-eticno-cista-in-briljantna-osvobodilna-operacija/399659,prebežniki,"
					5. avgust 2016 ob 11:48,zadnji poseg: 5. avgust 2016 ob 20:56
					Knin - MMC RTV SLO, STA","
K. Št., B. V.
",Hrvaška predsednica: Nevihta je bila etično čista in briljantna osvobodilna operacija,"Ob 21. obletnici hrvaške operacije Nevihta je hrvaška predsednica Kolinda Grabar-Kitarović operacijo označila za ""politično upravičeno in etično čisto"". V Srbiji pa operacijo označujejo za etnično čiščenje.
Predsednica je po poročanju hrvaške tiskovne agencije Hina na slovesnosti v Kninu dejala:""Nevihta je bila politično upravičena, etično čista in vojaško briljantno izvedena osvobodilna operacija na hrvaškem državnem ozemlju. To je bila častna zmaga za pravičen cilj.""
Predsednica, glavna govornica na osrednji slovesnosti ob hrvaškem dnevu zmage, domovinske hvaležnosti in veteranov, je še poudarila, ""da se danes na prvem mestu slavita svoboda in mir, ki ju je morala Hrvaška izboriti v vojni, ko je branila in osvobajala ozemlje iz zločinskega primeža unitarističnega jugoslovanstva in četništva"".
Spomnila je na trpljenje in smrt, ki ju je povzročila velikosrbska agresija in poudarila, da kljub temu hrvaška politika ni ne odredila ne odobrila niti enega maščevalnega dejanja, temveč je izražala pripravljenost za spravo in odpuščanje.
Srbe na Hrvaškem naj bi Nevihta razbremenilaIzrazila je tudi prepričanje, da se bo ""med državljani srbske narodnosti sčasoma še bolj krepila zavest, da jih je prav Nevihta razbremenila težkega stoletnega bremena velikosrbskega projekta"".
Hrvaška predsednica se je na začetku svojega govora odzvala na nedavne besede predsednika SDP-ja Zorana Milanovića, ki je ob obsodbi na dosmrtni zapor nekdanjih pripadnikov jugoslovanske varnostne službe in pozneje hrvaških obveščevalcev Josipa Perkovića in Zdravka Mustača, zaradi sodelovanja pri umoru leta 1983, HDZ poimenoval za udbovsko strukturo. ""Hrvaška ni nastala po naključju na podlagi udbovskih struktur, nastala je z voljo naroda in veličastno akcijo hrvaških borcev,"" je dejala in dodala, da je bila Nevihta ""politično upravičena in etično čista"". ""Z njo smo dokazali svojo zmožnost, da lahko postanemo svobodni in nismo dopustili, da postanemo hlapci v svoji domovini."" 
""Vstop Srbije v EU je v interesu Hrvaške""Dejala je še, da so Hrvati narod, ki zna oprostiti, saj imajo etiko zmagovalca in etiko miru, poroča Jutarnji. ""Hrvaški narod ne pozablja, da je v osvoboditvi sodelovalo tudi več tisoč Srbov, medtem ko so številni obsodili velikosrbsko agresijo. Vsi moramo stremeti k prihodnosti. Vstop Srbije v EU je v interesu tako Hrvaške kot EU-ja, zato jo bomo na njeni poti podprli, hkrati pa bomo ščitili svoje nacionalne interese."" In še: ""Zavedamo se, da se srbska nacionalna manjšina srečuje s številnimi težavami, predvsem socialnimi. Na Hrvaškem ne smejo obstajati drugorazredni državljani. Ne želimo si getoizacije, ne želimo, da ljudje le živijo na Hrvaškem, temveč da živijo na Hrvaškem in se počutijo, da so v svoji domovini.""
Hrvaška je z jutranjo budnico orkestra hrvaške vojske v Kninu začela slovesnost ob 21. obletnici dneva zmage, domovinske hvaležnosti in veteranov, ko so leta 1995 z akcijo Nevihta proti srbskim upornikom povrnili nadzor nad skoraj tretjino državnega ozemlja.
Na osrednji proslavi v Kninu pričakujejo okoli 100.000 obiskovalcev. Premier v odhajanju Tihomir Orešković, predsednica Grabar-Kitarović in predsednik sabora Željko Reiner so se ob 9. uri poklonili žrtvam akcije v središču Knina, kjer so pred spomenikom Nevihta 95 (Oluja 95) položili vence in prižgali sveče. Na kninski trdnjavi pa so dvignili hrvaško zastavo, ki so jo ob zvokih vojaškega orkestra preletela hrvaška vojaška letala. V bližnji cerkvi je sledila maša.
Na krajevnem nogometnem stadionu bo ta dan tudi koncert kontroverznega hrvaškega pevca Marka Perkovića - Thompsona in drugih izvajalcev, med katerim bodo v neposrednem televizijskem prenosu na nacionalni televiziji HTV zbirali denar za prenovo vodovodnega stolpa, ki je simbol obrambe Vukovarja.
Predstavnik veteranov: Zmaga nad fašističnimi težnjamiV imenu veteranov je zbrane na slovesnosti nagovoril upokojeni pripadnik posebnih policijskih enot Ivica Glavota, ki je med drugim dejal, da je bila Nevihta ""največji dragulj v kroni domovinske vojne"". ""Boj za sodobno Hrvaško se ni končal z Nevihto, to je bilo le prvo dejanje. Drugi korak je boj za sodobno družbo, ki pa se še sploh ni začel,"" je dejal Glavota po poročanju portala jutarnji.hr. Glavota je še dejal, da Hrvaška danes na svoj način slavi obletnico zmage nad velikosrbskimi, fašističnimi težnjami.
O prebežnikih in nedokončanem deluGlavota se je v govoru obregnil tudi ob nekatere druge tematike. ""Verjeli smo, da bo naslednji korak po Nevihti napredek. Danes nas pripravljajo za ta naslednji korak. Mediji že na veliko poročajo, da moramo sprejeti 350 tisoč prebežnikov. Pravijo, da je Hrvaška stara in da to potrebujemo, da bi se Hrvaška pomladila, nihče pa ne omenja 350 tisoč naših mladih, ki so pregnani iz Hrvaške. Tisti, ki nam ponujajo prrebežnike, so pregnali mlade,"" je dejal Glavota.
Govor pa je Glavota končal z omenjanjem ""srbočetniških hord"" in opravičilom za ""nedokončano delo"". ""Moji ljudje, ne pustite, da vas vlečejo za nos. Priznavam, da sem s svojimi brati vzel orožje, da bi zaustavil srbočetniške horde, priznavam, da bi zdaj to storil s še večjim zanosom. Opravičujem se vsem, ki jim nismo uspeli pomagati in jim rešiti življenja, najbolj pa tebi, ljudstvo, ker nismo dokončali dela in ker moraš zdaj trpeti sranja v lastni državi. Opravičujem se in Bog naj vas blagoslovi,"" je na slovesnosti še dejal Glavota.
Vučić: Nad Srbi ne bo nobene Nevihte večMedtem ko Hrvaška začetek vojaške operacije Nevihta slavi kot nacionalni praznik, ga v Srbiji označujejo za dan nacionalne katastrofe in kot največje etnično čiščenje v Evropi po drugi svetovni vojni. Po srbskih ocenah je bilo s hrvaškega ozemlja pregnanih več kot 200.000 Srbov.
Na izjave hrvaške predsednice o ""etični čistosti"" Nevihte se je odzval srbski zunanji minister Ivica Dačić. Trditve je označil za nesramnost in kazalnik tega, da je ""za Hrvaško etično čisto ubiti nekaj tisoč Srbov in jih pregnati več kot 220.000"", poroča srbska tiskovna agencija Tanjug.
""Neviht ne bo več, ker je Srbija dovolj močna, da lahko skrbi za svoj narod in nikomur ne bo več dopustila takšnega pogroma,"" je dejal srbski premier Aleksandar Vučić, ki je v četrtek zvečer v Beogradu nagovoril pregnane Srbe z območja Hrvaške oziroma tedanje Srbske krajine ob koncu vojne leta 1995.
""Nikoli nisem govoril pred večjim številom ljudi ... Vsem Krajišnikom bi se rad opravičil, ker so v Srbiji obstajali taki, ki so se v trenutku zločinske akcije Nevihta obračali stran od vas in niso dovolj skrbeli za svoj narod,"" je dejal po poročanju srbske tiskovne agencije Tanjug.
Pregnanim Srbom ni treba občutiti sramuZbranim je še dejal, da za pregon nikakor niso krivi oni sami, ampak napačne in slabe politike, ki so dopustile nekaj, ""kar je v vašem primeru mogoče imenovati zločinska končna rešitev"". ""Z ničimer si niste zaslužili tega pogroma, bežanja na traktorskih prikolicah in nimate se česa sramovati, saj se tudi oni ne sramujejo tega, da skušajo svojo srečo zgraditi na tuji nesreči.""
Pregnanim Srbom tudi ni treba občutiti sramu zaradi spomenikov zločincem, ustaških vzklikov ali kljukastih križev, ki vedno spadajo k zločincem, je še izjavil predsednik srbske vlade. Vučić tudi ne verjame v kolektivno krivdo, zato tudi za pregon Srbov z območij na Hrvaškem niso krivi vsi Hrvati, ampak določeni posamezniki. ""Koliko je takih, ne bomo preštevali, to morajo storiti sami,"" je dejal in ob tem poudaril, da je Srbija to sama naredila, ko je šlo za tiste, ki so zagrešili zločine v njenem imenu. Krvi, ki je na njihovih rokah, ne želimo na rokah vseh Srbov, je še dodal Vučić.
Protestne noteVsako leto pred obletnico Nevihte, ki je bila odločilna tudi za konec vojne v Bosni in Hercegovini, prihaja do napetosti med Srbijo in Hrvaško. Ostro izmenjavo stališč in tudi diplomatskih not so letos poleg tega spodbudile odločitve hrvaškega sodstva, da razveljavi obsodbo hrvaškega kardinala Alojzija Stepinca in poslanca Branimirja Glavaša, pa tudi zaradi postavitve spomenika spornemu hrvaškemu nacionalistu Miru Barešiću, ki ga imajo v Srbiji za terorista.
Srbija to vidi kot poveličevanje ustaštva in kot dejanja, uperjena proti srbski manjšini na Hrvaškem. Na Hrvaškem pa srbske proteste ocenjujejo predvsem kot nadaljevanje velikosrbske retorike iz 90. let, ki je zanetila vojne na Balkanu.
Proustaški vzkliki in sežig srbske zastaveOb robu proslave je prišlo tudi do več incidentov. Skupina hrvaških veteranov je hodila po mestu in vzklikala ustaški pozdrav ""Za dom spremni!"", peli so tudi ustaške pesmi. Policija se ni odzvala, odobravanje pa je skupini izražalo nekaj hrvaških častnikov v svečanih uniformah, ki so stali ob cesti. V uradu predsednice so sporočili, da predsednica najostreje obsoja tovrstne incidente. Poudarila je, da obeležitev Nevihte ni ne primeren kraj niti čas zanje.
V ločenem incidentu je skupina mladih moških in deklet ob taktih Thompsonove pesmi ob navdušenju navzočih zažgala srbsko zastavo. Na glavni ulici v mestu pa je skupina okoli 40 moških, ki so bili oblečeni v črno in peli ustaške pesmi, kratek čas blokirala promet. Vzklikali so tudi ustaški pozdrav in avtomobilom, med katerimi je bil tudi policijski kombi, nekaj minut niso dovolili naprej.
"
http://www.rtvslo.si/begunska-kriza/izcrpani-prebezniki-na-srbsko-madzarski-meji-koncali-gladovno-stavko/399401,prebežniki,"
					2. avgust 2016 ob 08:04
					Beograd - MMC RTV SLO, Radio Slovenija","

",Izčrpani prebežniki na srbsko-madžarski meji končali gladovno stavko,"Konec tedna so prebežniki na srbsko-madžarski meji končali gladovno stavko, s katero so želeli madžarske oblasti prisiliti v priznanje azila, saj jih bodo le nastanili v center na meji s Hrvaško.
Po navedbah srbskih oblasti naj bilo med več tisoč prebežniki v Srbiji kar 85 odstotkov ekonomskih migrantov, ki so brez možnosti, da bi dobili azil v kateri od držav Evropske unije.
V preteklih tednih so se v Srbiji spet začeli kopičiti migranti in begunci, zato so se v Beogradu odločili za strožji policijski in vojaški nadzor meje z Bolgarijo in Makedonijo, od koder večina prebežnikov nezakonito vstopa v državo.
Srbske oblasti preprečile vstop v državoTako naj bi vstop v Srbijo preprečili okoli 1.000 ljudem. Predvsem pa je ta odločitev jasno sporočilo tihotapcem, pa tudi vsem prebežnikom, ki so do do zdaj gojili lažno upanje, da bodo lahko - če ne drugače s pomočjo tihotapcev - prišli v EU. Tam jih namreč nočejo.
""Ko pridejo v naš del sveta, nas učijo, kaj je civilizacija, kaj so človekove pravice, kaj demokracija, ko pa mi pridemo v ta del sveta, nenadoma pozabijo vse, zato smo obtičali tu,"" pravi prebežnik iz Afganistana.
Madžarska odobri 30 azilov na danV Srbiji je trenutno nekaj manj kot 4.000 prebežnikov. Ob meji z Madžarsko - na prehodih Horgoš in Kelebija ter v sprejemnem centru v Subotici - jih na stotine še vedno čaka v upanju, da bodo nadaljevali pot proti severu, a Madžarska dnevno sprejme le okoli 30 prošenj za azil, in to le od tistih, ki predtem niso meje poskusili prečkati ilegalno, prav tako nimajo nobene možnosti ekonomski migranti - v Srbiji tako ostaja največ ljudi iz Afganistana in Pakistana, ki tudi v tej državi ne morejo pridobiti azila.
""Ti ljudje so prepuščeni tihotapcem, saj so meje zaprte. Tisti, ki imajo denar, v državi ostanejo dva ali tri dni in gredo potem nezakonito naprej, ogromno pa je ljudi, ki so ves svoj denar že porabili, zato so tu tudi že več mesecev,"" pripoveduje prostovoljka v Beogradu.
130 prebežnikov je pretekli teden gladovno stavkalo, večje skupine so se iz Beograda peš odpravile na mejo z Madžarsko, a so vse poskuse zaradi vročine in izčrpanosti končali. In tako ostaja odprto predvsem vprašanje, kako bodo srbske oblasti rešile problem migrantov, ki nočejo legalizirati svojega bivanja v Srbiji in ne morejo na Madžarsko. Samo letos pa naj bi v Srbijo ilegalno vstopilo že več kot 120.000 prebežnikov.
Boštjan Anžin, Radio Slovenija
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj. 
"
http://www.rtvslo.si/begunska-kriza/italija-prebeznike-poucuje-o-nevarnostih-potovanja-v-evropo/399123,prebežniki,"
					28. julij 2016 ob 20:30
					Rim - MMC RTV SLO","
K. T., Janko Petrovec, Radio Slovenija
",Italija prebežnike poučuje o nevarnostih potovanja v Evropo,"Italijanske oblasti in mednarodna organizacija za migracije so predstavile kampanjo Aware Migrants, s katero želijo ozavestiti prebivalce v severni in srednji Afriki, kako nevarna in negotova je pot čez puščavo in morje v Evropo.
Vsako leto več prebežnikov prečka Sredozemsko morje, še hitreje pa rastejo številke o umrlih med potjo. Lani so našteli 3.700 smrti na morju, letos do julija več kot 3.000, natančnih številk o umrlih na saharski poti pa ni. 
Podatki italijanskega notranjega ministrstva kažejo, da se večina afriških prebežnikov odpravi na pot brez jasnega načrta, kam bodo šli, ne da bi poznali nevarnosti na poti. O tem govorijo tudi pričevanja prebežnikov, ki so sestavni del kampanje Aware Migrants. Njena naloga: podučiti tiste, ki so še doma, da je prebežniška pot smrtno nevarna.
""Kampanjska sporočila predvajajo na lokalnih radiih in televizijah, imamo spletno stran z 80 ganljivimi pričevanji prebežnikov. Vključujemo tudi družbena omrežja,"" pravi Mario Marcone, vodja oddelka za migracije na italijanskem notranjem ministrstvu.
Najhuje je ženskam in otrokom, dodaja Federico Soda iz Mednarodne organizacije za migracije. Veliko žensk namreč med potjo posilijo in prihajajo v Italijo noseče. Notranji minister Angelino Alfano opozarja, da Evropa ne more sprejeti vseh, ki si želijo čez Sredozemlje, in da je razlikovanje med begunci in ekonomskimi migranti nujno.
Večina, ki jih pride, ne izpolnjuje pogojev za azilŠe predlani so bili begunci v večini, lani pa se je razmerje obrnilo. 60 odstotkov prebežnikov je takšnih, ki ne ustrezajo nobeni izmed oblik zaščite. Samo 40 odstotkov prišlekov izpolnjuje pogoje za azil. Minister Alfano upa, da bo med čakanjem na evropsko rešitev migrantskega bremena svoje opravila tudi kampanja Aware Migrants, ki bo Italijane stala poldrugi milijon evrov.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj. 
"
http://www.rtvslo.si/svet/bavarska-vlada-bi-zaprla-begunske-centre-in-olajsala-izgon/398940,prebežniki,"
					26. julij 2016 ob 16:00,zadnji poseg: 26. julij 2016 ob 16:49
					München - MMC RTV SLO, Radio Slovenija, STA","
A. Č., Polona Fijavž, Radio Slovenija
",Bavarska vlada bi zaprla begunske centre in olajšala izgon,"Zaradi niza terorističnih napadov v Nemčiji bavarska vlada razpravlja o morebitnih potrebnih varnostnih ukrepih. Bavarski ministrski predsednik Horst Seehofer zahteva poostren nadzor nad prebežniki, notranji minister pa njihov lažji izgon.
Razprava članov bavarske vlade se je osredotočila predvsem na to, ali je država dovolj dobro pripravljena na te vrste napadov, ki so v zadnjih dneh pretresli Nemčijo in kako bi lahko varnostne razmere izboljšali. Seehofer je napovedal preudarno preiskavo in odločne ukrepe ter izrazil jasno potrebo po več policistih, zahteva pa tudi, da se dodatno preverijo vsi begunci, ki so prišli v Nemčijo. ""Vedeti moramo, kdo je v državi,"" je dejal Seehofer.
Florian Hahn iz CSU-ja pa je dejal, da so varnostne razmere resne in grozeče in da ""smo očitno v nekem novem obdobju"", hkrati pa je zahteval več pooblastil za varnostne službe in več policije.
Tudi bavarski notranji minister Joachim Herrmann je pozval k odločnejšemu ukrepanju, kjer se je zavzel za znižanje zahtev pri deportaciji prebežnikov, ki so zagrešili kazniva dejanja. Zdravstveni razlogi po njegovem mnenju pri tem ne bi smeli biti več ovira, prav tako ne, da na območju morebiti divja vojna. Napovedal je tudi zaprtje sprejemnih centrov za begunce. ""Ne moremo imeti politike odprtih meja,"" je dejal in dodal, da je treba identiteto beguncev ugotoviti že na meji. Tisti, ki so brez ustreznih dokumentov, morajo ostati na meji, je še dejal.
Berlin poskuša miriti strastiOb tem iz Berlina opozarjajo, da ne sme biti prehitrih reakcij, pa tudi, da so oba napadalca, za katera je ugotovljeno, da sta izvedla teroristična napada - prejšnji ponedeljek v Würzburgu in v nedeljo zvečer v Ansbachu - preverili in sta bila z varnostnega vidika sprejeta. Že februarja so se na ravni zveznih dežel dogovorili o izmenjavi podatkov in preverjanju beguncev. 
Iz Bavarske je prav tako slišati pozive, da naj bi policiji na pomoč priskočila vojska, a tudi tukaj so pred tedni po razgretih razpravah že sklenili dogovor, da vojska policiji lahko priskoči na pomoč le ob hujših naravnih nesrečah ali večjih terorističnih dejanjih. Iz Berlina je te dni slišati sporočila, da je pravna država močna, zakoni zadostni, da pa je treba počakati, kaj bo o delovanju napadalcev pokazala nadaljnja preiskava.
"
http://www.rtvslo.si/svet/na-colnu-v-sredozemskem-morju-odkrili-trupla-22-prebeznikov/398573,prebežniki,"
					21. julij 2016 ob 09:32
					Rim - MMC RTV SLO, STA","
B. V.
",Na čolnu v Sredozemskem morju odkrili trupla 22 prebežnikov,"Potem ko so italijanski reševalci v Sredozemskem morju v sredo rešili 550 prebežnikov, ki so skušali doseči Italijo, so isti dan na tem območju na gumijastem čolnu našli trupla 22 prebežnikov.
Človekoljubna organizacija Zdravniki brez meja je na družbenem omrežju Twitter sporočila, da ni jasno, kako so prebežniki umrli. Reševalci so trupla našli v čolnu v luži goriva in vode.
V torek so v 25 ločenih operacijah v Sredozemskem morju rešili več kot 3.200 ljudi. Po podatkih Visokega komisariata ZN-a za begunce (UNHCR) je letos v Italijo čez morje prispelo več kot 80.000 migrantov in beguncev.
Od leta 2014 je več kot 10.000 prebežnikov umrlo med poskusi, da bi čez Sredozemsko morje dosegli Evropo.
"
http://www.rtvslo.si/svet/v-nemciji-se-je-v-letu-dni-zaposlilo-30-000-prebeznikov/397854,prebežniki,"
					11. julij 2016 ob 10:41
					Berlin - MMC RTV SLO, STA","
K. S.
",V Nemčiji se je v letu dni zaposlilo 30.000 prebežnikov,"Od pomladi 2015 se je po ocenah nemškega zavoda za zaposlovanje v Nemčiji zaposlilo 30.000 prebežnikov. Medtem si nemška vlada v okviru integracijskih ukrepov in jezikovnih tečajev še vedno prizadeva za zaposlitev številnih brezposelnih prebežnikov.
""Prebežniki se zaposlujejo predvsem v sektorjih, kjer primanjkuje primernih kandidatov,"" je v intervjuju za nemški časnik Rheinische Post dejal direktor zavoda za zaposlovanje Frank-Jürgen Weise.
Četrtina beguncev, ki so se zaposlili med aprilom 2015 in marcem 2016, je dobila začasno pogodbo. Številni so se zaposlili kot čistilci in varnostniki. ""Na drugi strani je med prosilci za azil še vedno 130.000 ljudi, ki so brezposelni in prejemajo nadomestilo,"" je še dejal Weise.
V četrtek je sicer nemški parlament sprejel novo zakonodajo na področju priseljevanja, ki omejuje nadomestila za tiste, ki se ne želijo vključiti v nemško družbo.
"
http://www.rtvslo.si/svet/prebezniki-zaradi-madzarske-ujeti-na-nikogarsnji-zemlji/397772,prebežniki,"
					9. julij 2016 ob 19:55
					Beograd - MMC RTV SLO, Televizija Slovenija","
K. S.
","Prebežniki zaradi Madžarske ujeti na ""nikogaršnji zemlji""","Potem ko je Madžarska začela izvajati še strožji nadzor meje, na stotine prebežnikov, v glavnem iz Afganistana, ki želijo v zahodno Evropo prek Madžarske, ostaja ujetih na srbski strani, oziroma na ""nikogaršnji"" zemlji.
Madžarska z novo zakonodajo, ki med drugim predvideva možnost vračanja prebežnikov, ki jih ujamejo do osem kilometrov od meje, misli zelo resno - kot poroča RTV-jev dopisnik Boštjan Anžin, je namreč ta teden v Srbijo, na območja za žico, vrnila že skoraj tisoč prebežnikov brez dokumentov.
V šotoriščih, ki nastajajo tam, predvsem na območju mejnih prehodov Horgoš in Kelebija, in jim nekateri rečejo kar mali Idomeniji, je zdaj na stotine ljudi, saj jih na Madžarsko spustijo le nekaj deset na dan. Prebežniki poročajo o obupnih razmerah - ni ne stranišč ne tušev, niti sence ne.
Številni, še posebej tisti, ki so jih na madžarski strani ob poskusu nezakonitega prehoda ujeli, se vračajo proti Subotici in nazaj v Beograd. ""Vsi so se vrnili iz Madžarske in so bili v obupnem stanju. Številni med njimi imajo več poškodb, trdijo, da jih je madžarska policija pretepla ...,"" razlaga Branislava Đonin, prostovoljka pri nevladni organizaciji Info Park. Srbska vlada medtem Madžarsko zaradi vračanja beguncev obtožuje kršenja mednarodnega prava.
Ostre kritike na račun MadžarskeV Beogradu in na severu Srbije naj bi se nabralo že skoraj 2.000 prebežnikov, na jugu jih je več 100, ves čas pa prek Bolgarije in Makedonije prihajajo novi. Madžarsko, ki je na mejo odposlala dodatnih 10.000 vojakov, ostro kritizirajo mednarodne humanitarne organizacije, med drugim tudi ZN-ova agencija za begunce (UNHCR). Kot pravijo, prihaja do kršenja človekovih pravic, saj številnim ne omogočijo, da bi zaprosili za azil - skoraj vse prošnje pa zavrnejo.
Že tako slabe razmere se še slabšajo, a kot pravijo Madžari, ""branijo Evropo"". ""S tem lahko močno zmanjšamo število ljudi, ki se na madžarskem ozemlju zadržujejo nezakonito ter izboljšamo notranjo varnost ne le Madžarske, ampak tudi držav, kamor so prebežniki napoteni - Avstrije, Slovaške, Slovenije ... Zato naše ravnanje povsem ustreza EU-zahtevam po obrambi zunanjih schengenskih meja,"" je povedal svetovalec madžarskega premierja Viktorja Orbana Gyorgy Bakondi.
Medtem srbski premier Aleksander Vučić pravi, da Srbija ne bo zapirala meja ali tam ""uprizarjala predstav"", pristojni minister pa, da država ne bo dovolila nenadzorovanih prehodov v in iz države. O nadaljnjih ukrepih bo v kratkem razpravljal Svet za nacionalno varnost.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/preplah-v-srbiji-zaradi-novih-prebeznikov/397610,prebežniki,"
					7. julij 2016 ob 16:19
					Dunaj, Beograd, Budimpešta - MMC RTV SLO, STA","
K. Št.
",Preplah v Srbiji zaradi novih prebežnikov,"Srbski minister za delo Aleksandar Vulin je sklical izredno zasedanje sveta za državno varnost, saj je v državo, kljub zaprtju meje za prebežnike, nezakonito vstopilo 500 ljudi.
Prebežniki so v državo vstopili iz Makedonije in Bolgarije. Beograd ima težave tudi na meji z Madžarsko, ki namerava v Srbijo poslati več sto ljudi, ki so jih ujeli na obmejnem območju.
Da število nezakonitih prebežnikov znova narašča, opozarjajo tudi v Makedoniji, kjer je policija v samo 48 urah nedaleč od vasi Selemli, Dojran in Medzitlija ob makedonsko-grški meji ustavila okoli 800 prebežnikov.
Zastoji na avstrijsko-madžarski mejiMedtem pa se je plaz kritik znova usul na madžarsko vlado, ki je uvedla dodaten nadzor na avstrijski meji, ki je na avstrijski strani povzročila več kilometrov dolge zastoje vozil. Odločitev Madžarske je sicer odgovor na nedavno zaostritev nadzorov na avstrijski strani, potem ko so v nekem tovornjaku našli več nezakonitih priseljencev, kar je na madžarski strani povzročilo večkilometrske kolone predvsem tovornih vozil.
Ko je nato še Madžarska uvedla dodaten nadzor, je avstrijski notranji minister Wolfgang Sobotka za avstrijsko televizijo ORF omenjeni diplomatski ukrep utemeljil s tem, da Madžarska v nasprotju z Avstrijo po schengenskih pravilih nima pravice do ponovne uvedbe začasnega nadzora na mejah znotraj schengena.
Članice lahko začasen nadzor na notranjih mejah v schengenskem prostoru, kjer lahko Evropejci sicer potujejo brez sistematičnega preverjanja potnih listin, uvedejo v primeru resne grožnje javnemu redu ali varnosti, v primeru nenadne in nepričakovane grožnje ter v izjemnih okoliščinah ob resnih težavah pri upravljanju zunanjih mej.
Neupoštevanje dublinske uredbeSobotka je v pogovoru za ORF v torek zvečer poostritev nadzora upravičil s tem, da vsak dan v tovornjakih in vozilih odkrijejo nezakonite prebežnike. Kot nerazumljivo je označil še to, da Madžarska, članica EU-ja, ne sprejema nazaj prosilcev za azil, kot to določa dublinska uredba, in da pravi, ""da zanjo ne velja tisto, kar velja za druge"". Avstrijski kancler Christian Kern je že napovedal, da se bo pogovoril z madžarskim kolegom Viktorjem Orbanom, da bi Madžarska začela sprejemati nazaj prosilce za azil.
Madžarska uvedla nov sistem varovanja mejaMadžarska vlada je v torek sporočila, da je v boju proti nezakonitim migracijam na zunanji schengenski meji s Srbijo in Hrvaško uvedla nov sistem varovanja meja, s katerim želi preprečiti ""več sto tisoč ljudem vstop na območje EU-ja, ne da bi kaj vedeli o njihovi identiteti, ciljih in načrtih"".
V skladu s tem sistemom bodo begunce in migrante, ki jih bodo našli na območju, ki je od meje oddaljeno osem kilometrov, vračali na mejo, kjer bodo lahko v tranzitnem območju zaprosili za azil na Madžarskem. Če bodo to storili, bodo njihove prošnje takoj obravnavali. Razširili so tudi pristojnosti obmejne policije pri obravnavi beguncev. Madžarski Helsinški komite je že opozoril, da bodo s temi postopki za dodelitev statusa begunca še bolj netransparentni in da pomeni vračanje migrantov na mejo, ne da bi prej sprejeli njihove prošnje za azil, kršitev mednarodnega in evropskega prava.
"
http://www.rtvslo.si/svet/skupaj-s-prebezniki-v-evropo-prispelo-17-pripadnikov-is-ja/397201,prebežniki,"
					2. julij 2016 ob 14:19
					Berlin - MMC RTV SLO, STA","
K. Št.
",Skupaj s prebežniki v Evropo prispelo 17 pripadnikov IS-ja,"Islamska država (IS) naj bi izrabila stisko prebežnikov, ki so se odpravili proti državam Evropske unije, in med njih pomešala svoje borce.

Na začetku junija so varnostni organi aretirali tri domnevne pripadnike IS-ja. Obtožili so jih priprave napadov v Düsseldorfu po naročilu IS-ja, potrdili pa so tudi, da so se vsi trije v Nemčiji izdajali za begunce, je poročala DPA.
Vodja nemških obveščevalcev Hans-Georg Maassen je za Frankfurter Allgemeine Zeitung opozoril, da IS za tihotapljenje svojih borcev ne bi bilo treba uporabiti begunskih poti, vendar je ta način izbrala za prikaz svoje moči. Maassen je za časopis med drugim dejal še, da ne morejo izključiti možnosti ponovitve napadov, kot je bil nedavni v Carigradu, tudi v Nemčiji.
Namigov, da so med prebežniki tudi teroristi, dobi nemška policija veliko, do zdaj jih je bilo že na stotine. Vendar jih ima le majhen del resnično podlago. Precej je bilo tudi neresničnih zlonamernih ovadb. Do preiskovalnega postopka je tako prišlo le malo prijav.
"
http://www.rtvslo.si/svet/hrvaska-na-meji-s-srbijo-zicnato-ograjo-ze-pospravila/397037,prebežniki,"
					30. junij 2016 ob 13:55,zadnji poseg: 30. junij 2016 ob 20:53
					Zagreb - MMC RTV SLO, STA","
K. Št., A. Č.
",Hrvaška na meji s Srbijo žičnato ograjo že pospravila,"Hrvaška je danes na mejnem prehodu Batina s Srbijo postavila žičnato ograjo, a so jo po poročanju srbskih medijev že odstranili.
Hrvaška je ob mejnem prehodu Batina postavila dva metra visoko ograjo z vrati po vsej širini mostu. Hrvaška policija je sporočila, da so tehnične ovire postavili preventivno, postavitev je potrdilo tudi hrvaško notranje ministrstvo.
""Po potrebi in v skladu z varnostnim stanjem se lahko aktivirajo tehnične ovire zaradi popolne zapore mosta in prometnice, ki pelje proti obmejnem prehodu,"" so sporočili iz notranjega ministrstva. Dodali so, da na tem območju ni varnostnih groženj.
Ob meji naj bi se zbirali prebežniki iz MadžarskeTamkajšnje prebivalstvo na Hrvaškem trdi, da se v Srbiji ob meji s Hrvaško zbirajo prebežniki, neuradno pa naj bi pričakovali tudi več sto nezakonitih prebežnikov z Madžarske. Lani omenjeni mejni prehod ni bil toliko obremenjen, saj se je večina prebežnikov na poti proti državam Evropske unije preusmerila nekaj deset kilometrov bolj južno, čez zeleno mejo med Hrvaško in Srbijo.
Sicer pa spet poročajo o tragediji na Sredozemskem morju, kjer je umrlo deset žensk, z dveh čolnov pa je reševalcem uspelo rešiti 233 ljudi. Po podatkih, ki jih je v nedeljo objavila Mednarodna organizacija za migracije, je v Evropo letos prišlo 230.000 prebežnikov, od tega 159.797 v Grčijo in 62.752 v Italijo.
Nove poti iz Egipta in TurčijePo besedah direktorja evropske agencije za zunanje meje Frontex Fabricea Leggerija je letos v Evropo prek Sredozemskega morja prišlo 60.000 ljudi; iz Libije 85 odstotkov, oblikovale pa so se tudi nove poti iz Egipta in Turčije. Italijanska obalna straža je po morski poti med Italijo in Albanijo prestregla 51 ljudi. Po podatkih Mednarodne organizacije za migracije (IOM) je letos med prečkanjem Sredozemskega morja umrlo 2.888 ljudi.
Medtem se je močno zmanjšalo število prebežnikov, ki v Evropo prihajajo po t. i. balkanski poti. K zmanjšanju je pripomoglo zaprtje slovenskih, makedonskih in srbskih meja kot tudi dogovor o upravljanju migracijskih tokov med Turčijo in EU-jem. Od 20. marca, ko je dogovor začel veljati, namreč Sirce, ki nezakonito prečkajo mejo, vrnejo v Turčijo. ""To je pravi ukrep odvračanja, saj nam je prvič uspelo obrniti tok,"" je poudaril Leggeri.
"
http://www.rtvslo.si/crna-kronika/interpol-isce-vec-kot-100-tihotapcev-ljudi-tudi-slovenca/396515,prebežniki,"
					23. junij 2016 ob 18:57
					Lyon - MMC RTV SLO, STA","
T. H.
","Interpol išče več kot 100 tihotapcev ljudi, tudi Slovenca","Interpol je javnost pozval k pomoči pri iskanju 123 tihotapcev ljudi. Med njimi je tudi slovenski državljan, ki je v Sloveniji obsojen prepovedanega prehajanja meje ali ozemlja države.
Za slovenskim državljanom, ki je obsojen tihotapljenja turških in afganistanskih migrantov iz Madžarske v Slovenijo, je policija razpisala mednarodno tiralico v Interpolovi bazi podatkov iskanih oseb. Pred časom so namreč prejeli informacije, da se zadržuje v drugi državi, so sporočili iz slovenske policije.
Interpol je objavil fotografije 10 ljudi, ki jih iščejo na mednarodni ravni. ""To so osebe, ki jih je najtežje izslediti,"" so po poročanju francoske tiskovne agencije AFP sporočili iz Interpola. Med iskanimi je tudi državljan Bosne in Hercegovine, ki ga išče Hrvaška.
Operacija se je začela lani jeseniV okviru iskalne akcije Infra Hydra, v kateri sodeluje 44 držav in evropska policijska agencija Europol, so že aretirali 26 tihotapcev, 31 pa so jih izsledili. Skupno v operaciji, ki se je začela oktobra lani, iščejo 180 ljudi.
Med aretiranimi je tudi 43-letni srbski državljan, ki je osumljen tihotapljenja beguncev prek srbsko-madžarske meje. 39-letni Maročan, ki je bil prav tako aretiran, je beguncem za 12.000 evrov prodal ponarejene belgijske osebne dokumente. Aretirali pa so tudi člane albanske kriminalne združbe, ki je begunce z gumijastim čolnom tihotapila med Francijo in Anglijo. Od vsakega so zahtevali 14.000 evrov.
Preprečiti, da bi služili z nesrečo ljudi""Kriminalnih združb ne zanima varnost ali dobro počutje ljudi, ki uporabljajo njihove nezakonite storitve. Begunci predstavljajo zgolj nov predmet trgovanja, kar se je izkazalo tudi v tragičnih nesrečah po svetu,"" je sporočil vodja operativne podpore pri Interpolu Michael O'Connell.
""Namen operacije Hydra je uničiti te mreže in jim preprečiti, da bi služili z nesrečo ljudi. Namenjena je tudi temu, da jih pripeljemo pred sodišče. Vse, ki imajo informacije, pa želimo spodbuditi, da spregovorijo,"" je še povedal. Z operacijo, v kateri sodeluje 28 policistov iz 24 držav, želijo spodbuditi tudi izmenjavo informacij.
Kriminalne združbe so lani po podatkih evropske agencije za zunanje meje Frontex s tihotapljenjem ljudi zaslužile več kot pet milijard evrov, še navaja AFP.
"
http://www.rtvslo.si/svet/se-nikoli-toliko-beguncev-notranje-razseljenih-in-prosilcev-za-azil-kot-lani/396162,prebežniki,"
					20. junij 2016 ob 08:47,zadnji poseg: 20. junij 2016 ob 15:30
					Ljubljana - MMC RTV SLO, STA","
B. V., K. S.
","Še nikoli toliko beguncev, notranje razseljenih in prosilcev za azil kot lani","Kot ugotavlja Visoki komisariat Združenih narodov za begunce (UNHCR), se je lani število ljudi na begu povzpelo na rekordnih 65,3 milijona. V Sloveniji ima status prosilca za azil 330 ljudi.
UNHCR je ob današnjem svetovnem dnevu beguncev v Ženevi predstavil poročilo o beguncih v letu 2015, v katerem ugotavlja, da se je lani število beguncev, notranje razseljenih in prosilcev za azil povzpelo na 65,3 milijona ljudi. V primerjavi z letom 2014, ko so ugotovili, da je beguncev 59,9 milijona, gre za ""drastično povečanje"", opozarja UNHCR.
UNHCR ob tem poudarja, da se je lani zelo povečalo število notranje razseljenih in prosilcev za azil. Prvih je tako bilo 40,8 milijona, drugih 3,2 milijona. Beguncev je bilo 21,3 milijona, kar je največ od začetka 90. let 20. stoletja.

Med vzroke za drastično povečanje števila ljudi na begu UNHCR uvršča dolgoletne spopade, kot na primer v Afganistanu, in na novo razplamtele vojne, kot sta Sirija in Jemen. Leta 2015 je veliko beguncev prišlo iz treh držav: iz Sirije 4,9 milijona, iz Afganistana 2,7 milijona in iz Somalije 1,1 milijona. Prav vojna v Siriji je še vedno glavni vzrok za beg in preganjanje ljudi.
Kolumbija pred Sirijo in IrakomDržava z največjim številom notranje razseljenih oseb, in sicer 6,9 milijona, je Kolumbija, sledita Sirija in Irak s 6,6 milijona oziroma 4,4 milijona. Največ na novo razseljenih ljudi (2,5 milijona) je v Jemnu.
UNHCR še ugotavlja, da je 90 odstotkov beguncev po svetu zunaj Evrope. Večina jih je v bližini kriznih žarišč in prihajajo z Bližnjega vzhoda ter iz severne in Podsaharske Afrike.
ZN poziva k duhu enotnosti""Na morju umre grozljivo veliko ljudi, poti po kopnem so zaradi zaprtih mej onemogočene in v številnih državah je politično ozračje nastrojeno proti azilu,"" je dejal visoki komisar ZN-a za begunce Filippo Grandi. Države sveta je pozval, naj sodelujejo, ne samo pri pomoči beguncem, ampak tudi v skupnem interesu človečnosti. ""Nujno potrebujemo duha enotnosti,"" je dejal Grandi.
O odnosu do beguncev bo govor na poletnem zasedanju Parlamentarne skupščine Sveta Evrope v Strasbourgu. Med drugim bodo razpravljavci opozorili, da je okoli 50.000 migrantov in beguncev, ki so zaradi nesposobnosti EU-ja in paničnega odziva na njihov prihod z zapiranjem meja ter dogovora EU-ja s Turčijo ostali ujeti v Grčiji, ki pa jim pogosto ni sposobna zagotoviti niti osnovne ravni zaščite, tako da so oropani temeljnega človeškega dostojanstva.
Svet Evrope bo poleg tega opozoril tudi na opazen porast nasilja nad prebežniki v zadnjih letih v Evropi, ki se kaže v telesnem nasilju, izkoriščanju kot delovno silo, trgovini z ljudmi, spolnih zlorabah, diskriminaciji in sovražnem govoru. Iz Slovenije se bosta zasedanja udeležila vodja delegacije državnega zbora v skupščini Ksenija Korenjak Kramar in nadomestni član Matjaž Hanžek.
V Sloveniji 330 ljudi s statusom prosilca za azilSlovenija je v letu 2014 sprejela 385 prošenj za azil oziroma mednarodno zaščito, leta 2015 277 prošenj, v prvi polovici leta 2016 pa 576. V državi ima trenutno status prosilca 330 ljudi. V azilnem domu v Ljubljani je bilo 16. junija nastanjenih 172 prosilcev za mednarodno zaščito, 65 jih je bilo v izpostavi na Kotnikovi v Ljubljani, 54 v izpostavi Logatec, 26 zunaj azilnega doma (od tega je ena oseba v bolnišnici, osem v kriznih centrih za mlade in 17 v Centru za tujce v Postojni), 13 ljudi pa je razseljenih in so nastanjeni pri zasebnikih.
Največ vloženih prošenj za azil je bilo leta 2005, in sicer 1.674. Do danes se je spremenila tudi državljanska struktura prosilcev za mednarodno zaščito, saj je do leta 2009 večina prosilcev prihajala iz držav nekdanje Jugoslavije, Turčije, Irana in Pakistana, zdaj pa je večina prosilcev državljanov Afganistana, Sirije, Iraka in Irana.
Leta 2014, ko je bilo v Sloveniji oddanih 385 prošenj za azil, je bila mednarodna zaščita priznana 44 ljudem, od tega je bil 32 ljudem priznan status begunca, 12 pa status subsidiarne zaščite. Največ statusov mednarodne zaščite je bilo priznanih državljanom Somalije (18), Sirije (11) in Irana (sedem). Leta 2015 je bila ob 277 prošnjah mednarodna zaščita priznana 45 ljudem, od tega je bil 34 ljudem priznan status begunca, 11 pa status subsidiarne zaščite. Največ statusov mednarodne zaščite je bilo priznanih državljanom Irana (19), Sirije (10) in Somalije (sedem).
Letos je bila mednarodna zaščita priznana 34 ljudem, od tega je bil 27 ljudem priznan status begunca, sedmim pa status subsidiarne zaščite. Statusi so bili priznani državljanom Iraka (12), Sirije (osem), Afganistana (šest), Kazahstana (pet) in Irana (tri).
Pozivi k integraciji beguncevNevladna organizacija Slovenska filantropija je medtem izdala več pozivov, povezanih z begunsko problematiko. Med drugim vlado poziva, da takoj odstrani ograjo na meji s Hrvaško. Kot poudarjajo v organizaciji, je potrebna odločna, hitra in učinkovita integracija beguncev v slovensko družbo. Pristojnost za njihovo vključevanje je treba delno prenesti na lokalne skupnosti.
Za najranljivejše skupine beguncev oziroma za tiste, ki se znajdejo v ranljivem položaju, bi bilo treba zagotoviti posebno skrb, menijo v Slovenski filantropiji. Pozivajo k ustrezni ureditvi stanovanjskega vprašanja, izboljšani vključitvi prebežnikov v zdravstveni sistem in vračilu enkratne pomoči osebam, ki pridobijo status mednarodne zaščite.
V slovenskih šolah 36 otrok prebežnikov Z ministrstva za izobraževanje sporočajo, da je v Sloveniji trenutno v osnovne šole vključeno 36 otrok, prosilcev za mednarodno zaščito, in en otrok s statusom mednarodne zaščite. V osnovnih šolah za odrasle je vpisanih 15 mladoletnikov, prosilcev za mednarodno zaščito, starih nad 14 let, in en mladoletnik s statusom mednarodne zaščite. Ti so vključeni v osnovno šolo za odrasle Cene Štupar. 15 mladoletnikov je brez spremstva, en mladoletnik pa z družino. Na vpis čakata še dva mladoletnika brez spremstva.
"
http://www.rtvslo.si/gospodarstvo/borzni-komentar/tudi-tabloid-the-sun-poziva-h-glasovanju-za-britanski-izstop/395723,prebežniki,"
					15. junij 2016 ob 06:18
					Ljubljana - MMC RTV SLO","
T. O.
",Tudi tabloid The Sun poziva h glasovanju za britanski izstop,"Včeraj so se zaradi strahu pred izidi britanskega referenduma četrti dan zapored evropski delniški indeksi zniževali, prav tako nafta, medtem ko je donosnost nemške obveznice prvič v zgodovini zdrsnila v negativno območje.
""Trgi so se zatresli, ko so mediji začeli poročati, da ankete javnega mnenja kažejo, da so tisti, ki želijo izstop Britanije iz Evropske unije, v večini. Do konca prejšnjega tedna so vlagatelji referendum, ki bo 23. junija, praktično ignorirali in raje poskušali razvozlati, kdaj bo ameriška centralna banka povišala ključno obrestno mero. Pomemben razlog za brezbrižnost tržnih udeležencev se je skrival v zelo nizki verjetnosti izstopa Britanije na podlagi stavnic. Vendar pa se je tudi verjetnost na podlagi stavnic začela v zadnjem tednu zviševati (trenutno več kot 30 odstotkov), treba pa je vedeti tudi, da vrednostna porazdelitev stav ni enaka porazdelitvi števila stav. Z drugimi besedami – na stavnicah je večji denar položen na dogodek, da Britanija ostane, po številu stav pa je razplet precej bolj negotov. Da smo zelo natančni – trenutno znaša kvota za nespremenjen status 1,57, kvota za izstop pa znaša 2,5,"" je povedal Peter Jenčič iz Alte.
Po Britancih gredo na volišča Španci""Poleg Brexita nas v prihodnjih mesecih čaka še nekaj dogodkov, ki z gospodarstvom in borzami nimajo veliko zveze, lahko pa imajo zelo velik vpliv na dogajanje, hkrati pa je razplet zelo težko napovedati. Zgolj tri dni po referendumu v Britaniji se bodo Španci znova podali na volitve. Razplet referenduma utegne imeti pomemben vpliv na glasovanje španskih volivcev, ne smemo pa zanemariti tudi vpliva na politiko do emigrantov v številnih evropskih državah. Prebežniki so tudi v ospredju ameriške predsedniške bitke. Trenutno ima zmaga Hillary Clinton večjo verjetnost (72-odstotno), vendar utegnejo biti prihodnji meseci še zelo pestri. Trgi trenutno ne pripisujejo večje verjetnosti za zvišanje obrestnih mer v ZDA, kar bi lahko spet pripravilo teren za preveč ravnodušno pozicioniranje vlagateljev,"" je še dodal Peter Jenčič.
Tečaji delnic na Ljubljanski borzi (14. junij):
+0,17 %
+0,00%
14,40
-0,51 %
-1,58 %
 
Frank na letošnjem vrhuLondonski delniški indeks FTSE100 (5.951 točk) je v torek izgubil 1,6 odstotka, se spustil pod mejo 6.000 točk in tako dosegel najnižjo točko v zadnjih štirih mesecih. Najbolje prodajani britanski časopis, tabloid The Sun, je v torkovi izdaji pozival svoje bralce, naj podprejo britanski izstop iz EU-ja. Tudi Frankfurt se ne more znebiti rdeče barve. Če je bil indeks DAX prejšnji torek še nad 10.300 točkami, je zdaj skoraj osem odstotkov nižje (včeraj je dan končal pri 9.519 točkah). Nihče ne želi tvegati in se izpostavljati delniškim naložbam. Varno zatočišče predstavljajo obveznice in nekatere valute. Donosnost nemške desetletne obveznice je prvič zdrsnila v negativno območje. Kupec te obveznice se tako ""strinja"", da bo z naložbo izgubljal, če sevede obveznice ne bo prodal pred dospetjem (vmes namreč lahko ustvari kapitalski dobiček). Vrednost japonskega jena se je povzpela najvišje v zadnjih treh letih, frank pa je v primerjavi z evrom na letošnjem vrhu (1,08 franka za evro). Brent pod 50 dolarjiNervoza, kako se bo razpletel britanski referendum in kaj se bo zgodilo na dvodnevnem zasedanju Feda, ki se je začelo včeraj, znižuje tudi cene nafte. Ta je šla včeraj še odstotek navzdol, čeprav je Mednarodna agencija za energijo sporočila, da je trg po dveh letih presežne ponudbe skoraj že uravnotežen, letos pa naj bi povpraševanje po nafti poraslo za 1,3 milijona sodov dnevno. V naslednjem letu naj bi bila rast povpraševanja podoba, tako da bo svetovno povpraševanje znašalo 97,4 milijona sodov dnevno. Za 159-litrski sod nafte brent je treba plačati 49,50 dolarja. Če bodo Britanci res izglasovali odhod iz evropske družine, bi to podžgalo dodatno rast zlata, ki je letos najdonosnejši naložbeni razred. Cena 31,1-gramske zlate unče je dosegla 1.289 dolarjev, merjeno v funtih (913) pa je zlato najvišje v skoraj treh letih.
"
http://www.rtvslo.si/evropska-unija/napeto-med-brusljem-in-ankaro-odposlanec-eu-ja-v-turciji-odstopil/395712,prebežniki,"
					14. junij 2016 ob 20:09
					Bruselj, Ankara - MMC RTV SLO, Reuters","
B. V.
",Napeto med Brusljem in Ankaro: odposlanec EU-ja v Turčiji odstopil,"Brez posebnih pojasnil je odstopil odposlanec EU-ja v Turčiji Hansjoerg Haber, potem ko je Ankara jasno sporočila, da ne more več opravljati svoje naloge.
Haber je odstopil, potem ko je po mnenju turškega ministra za zadeve Evropske unije Omerja Celika pokazal nespoštovanje do turških vrednot in predsednika Recepa Tayyipa Erdogana, poroča Reuters.
Habra je turško zunanje ministrstvo maja poklicalo na zagovor in se pritožilo zaradi njegovih komentarjev glede sporazuma med EU-jem in Turčijo o zaustavitvi prihoda prebežnikov iz Turčije v EU. Haber je po poročanju medijev namreč uporabil ne ravno laskav nemški rek, s katerim je želel opisati težave pri liberalizaciji vizumskega režima za turške državljane pri potovanjih v EU kot del sporazuma o prebežnikih.
Turški minister Celik je po dogodku dejal, da je postalo nemogoče, da bi Haber še ostal na svojem položaju. Kot je dejal, morajo vsi diplomati spoštovati nacionalne vrednote, kar vključuje tudi spoštovanje urada predsednika.
Malo znanega o razlogih za odstopOdstop odposlanca EU-ja, po besedah neimenovanega predstavnika EU-ja sicer ""ne iz osebnih razlogov"", je nov znak slabšanja odnosov med Brusljem in Ankaro. EU si kljub težavam v odnosih prizadeva ohraniti sporazum, ki naj bi bil zaslužen za zaustavitev prihoda prebežnikov v Evropo.
Omenjeni sporazum je sicer na udaru kritik organizacij za zaščito človekovih pravic. EU se tudi sooča z očitki, da kompromitira svoje vrednote s tem, ko ni dovolj kritična do Turčije zaradi stanja na področju človekovih pravic in svoboščin v tej državi.
Predstavnica Evropske komisije Maja Kocijančič je dejala, da bo Haber svoj položaj zapustil avgusta, novo imenovanje pa naj bi opravili hitro. Ob tem je Maja Kocijančič Turčijo označila za ključno partnerico EU-ja in za kandidatko za članstvo v Uniji. Razlogov za odstop Habra ni podala.
Sporna protiteroristična zakonodajaTurčija in EU se dogovarjata za vizumsko liberalizacijo že od leta 2013, marca pa sta se dogovorila, da bo to del dogovora o zaustavitvi prebežnikov. Zastoj v pogovorih na to temo pa je nastal, ko je Bruselj vztrajal, da mora Ankara prav tako spremeniti svojo protiterostično zakonodajo, ki je po mnenju EU-ja preohlapna in odpira možnosti za zlorabe. Zakonodaja naj bi se uporabljala tudi za pregon intelektualcev, simpatizerjev Kurdov in kritikov predsednika Erdogana.
V torek pa je turški premier Binali Yildirim, ki je nasledil Ahmeta Davutogluja, dejal, da ne načrtujejo spremembe zakonodaje, tudi če bo to pomenilo propad pogajanj o vizumski liberalizaciji. Protiteroristična zakonodaja naj bi bila namreč ključna v boju proti kurdskim in džihadističnim borcem.
Predstavniki oblasti na obeh straneh zdaj pravijo, da ni verjetno, da bi bil sporazum, ki je sicer v številnih državah EU-ja nepriljubljen, sprejet pred jesenjo.
"
http://www.rtvslo.si/begunska-kriza/unicef-letos-med-prebezniki-dvakrat-vec-otrok-brez-spremstva/395668,prebežniki,"
					14. junij 2016 ob 13:38
					Ženeva - MMC RTV SLO, STA","
T. J.
",Unicef: Letos med prebežniki dvakrat več otrok brez spremstva,"Sredozemsko morje je v prvih petih mesecih letošnjega leta prečkalo kar 7.009 otrok prebežnikov brez spremstva, kar je še enkrat več kot v istem obdobju lani. 
Kar devet od desetih mladoletnikov, ki so letos prispeli v Italijo, je potovalo brez spremstva in so pogosto žrtve zlorab, opozarja poročilo Sklada Združenih narodov za pomoč otrokom (Unicef). Med prebežniki, ki prihajajo v Evropo, predvsem med tistimi, ki skušajo po morski poti priti iz Libije v Italijo, je vedno več otrok. Ti otroci, ki se pogosto tudi sami odpravijo na dolgo pot v Evropo, da bi pobegnili pred vojno in revščino, so lahko žrtve pretepanj in posilstev ter na poti tvegajo življenje, opozarja Unicef.
Vsak korak prepreden z nevarnostmi V Libiji je po podatkih Unicefa okoli 235.000 prebežnikov, na območju afriškega Sahela pa je kar 956.000 takih, ki želijo zbežati v Evropo. Med okoli 206.000 ljudmi, ki so od 1. januarja do 4. junija letos po morski poti prispeli v Evropo, je bil vsak tretji otrok, Unicef navaja podatke Visokega komisariata ZN za begunce (UNHCR). ""Vsak korak te poti je prepreden z nevarnostmi, ki so še večje za otroke brez spremstva,"" svari Unicef.
""Obstajajo trdni dokazi, da so se omrežja trgovine z ljudmi osredotočila najranljivejše med migranti, predvsem na ženske in otroke,"" pravi Unicef. Italijanski socialni delavci tako poročajo o spolnih napadih dečkov in deklic v Libiji, kjer jih tudi silijo v prostitucijo, ter dodajajo: ""Nekatere deklice so bile ob prihodu v Italijo že noseče."" Organizacija opozarja, da so se mnogi otroci znašli v ""razpokah zaostrene azilne politike"", čeprav bi morali imeti primeri otrok prednost pri obravnavi. Dejansko oblasti v nekaterih državah potrebujejo celo do dve leti za obravnavo otrokove prošnje za azil in izvedbo postopkov za ponovno združitev družin.
Otroci žrtve ksenofobnih napadov ""Zaradi pomanjkanja prostora v centrih za zaščito otrok ter tudi časa za iskanje boljših alternativ se otroci prepogosto znajdejo za rešetkami,"" opozarja Unicef. Predvsem pa so otroci po opozorili Unicefa žrtve ksenofobnih napadov, sovražnega govora in stigmatizacije. Ob tem so v poročilu izpostavili 45 primerov poskusov požiga begunskih centrov v Nemčiji v prvi polovici letošnjega leta.
Visoki komisar Združenih narodov za človekove pravice Zeid Al Husein je ravno v ponedeljek ob začetku 32. zasedanja Sveta ZN za človekove pravice opozoril na vse pogostejšo prakso zapiranja migrantov, zlasti otrok brez spremstva. Kritiziral je t. i. žariščne točke, ker gre po njegovi oceni dejansko za velike zapore.
"
http://www.rtvslo.si/begunska-kriza/bruselj-bo-afriskim-drzavam-namenil-dodatno-milijardo-za-ustavitev-migracij/395097,prebežniki,"
					7. junij 2016 ob 16:44,zadnji poseg: 7. junij 2016 ob 21:58
					Ženeva, Strasbourg - MMC RTV SLO","
K. Št.
",Bruselj bo afriškim državam namenil dodatno milijardo za ustavitev migracij,"Med poskusom prečkanja Sredozemskega morja je od leta 2014 do danes umrlo najmanj 10.000 ljudi, ki so hoteli doseči evropsko obalo, je sporočil ZN.
Tiskovni predstavnik visokega komisariata Združenih narodov za begunce (UNHCR) Adrian Edwards je v Ženevi novinarjem dejal, da se je število smrtnih žrtev letos še povečalo.
Letos je pri prečkanju Sredozemskega morja v samo pol leta umrlo 2.814 ljudi, lani v celotnem letu 3.771, 3.500 pa leta 2014. Po oceni ZN-a to pomeni, da je v manj kot dveh letih in pol umrlo najmanj 10.085 ljudi.
""To je vsekakor grozljiva številka umrlih v Sredozemskem morju,"" je dejal Edwards za agencijo AFP in dodal, da mora svet za to ""izjemno skrb vzbujajočo dinamiko gibanj"" poiskati ustrezne alternative in ukrepe. ""To se še kar dogaja, ne bodo se ustavili, poiskati moramo rešitev, da ne bodo še naprej umirali.""
Pred obalo Krete izginilo 320 ljudiOd ponedeljka je evropsko obalo, večinoma v Grčiji in Italiji, doseglo 206.400 prebežnikov, je sporočila Mednarodna organizacija za migracije.
V petek se je pred grškim otokom Kreta zgodila nova nesreča ladje s prebežniki, med katerimi jih še vedno pogrešajo 320, medtem pa so jih reševalci rešili 340; podatka o tem, koliko ljudi je bilo na ladji, ni, predvidevanja pa so, da je bilo na krovu med 648 in 650 moških, žensk in otrok. Preživeli pripovedujejo grozljive zgodbe. Neki moški, ki je bil na ladji z ženo in tremi otroki, naj bi nekemu drugemu potniku na ladji zaupal svojo tri leta staro hčer, saj se je bal, da ne bo preživel. Deklica je preživela, preostali družinski člani pa so pogrešani.
Partnerstvo z afriškimi državami na področju migracijEvropska komisija je danes predstavila načrte za nov okvir partnerskega sodelovanja s ključnimi tretjimi državami izvora migracij, predvsem afriškimi državami, ki med drugim predvideva finančne spodbude in osredotočeno delovanje EU-ja s ciljem boljšega upravljanja migracij. Pri tem bodo prednostni dogovori s Tunizijo, Nigerijo, Senegalom, Malijem, Nigrom, Etiopijo in Libijo.
Med kratkoročnimi cilji, ki jih zasleduje predstavljeni predlog, je zmanjšanje števila žrtev med prebežniki v Sredozemskem morju, pospešitev procesa vračanja oseb, odvračanje beguncev in migrantov od nevarne poti; dolgoročno pa pomoč tretjim državam pri izboljšanju življenjskih pogojev ljudi in s tem odpravljanje vzrokov nezakonitih migracij, so zapisali v danes objavljenem sporočilu komisije.
Komisija namerava v sodelovanju s partnerskimi državami izboljšati tudi zakonodajni in institucionalni okvir za migracije ter povečati zmogljivosti za upravljanje meja in migracij. Bistvenega pomena pri tem bo finančna pomoč, saj bo komisija povišala finančna sredstva za odpravljanje temeljnih vzrokov nedovoljenih in prisilnih migracij.
V skrbniški sklad za Afriki dodatnih milijardno evrovNačrt predvideva uporabo vrste kratkoročnih in dolgoročnih finančnih pobud in instrumentov pri soočanju z migracijskimi izzivi. Kratkoročno naj bi skrbniški sklad za Afriko okrepili z dodatno milijarde evrov; od tega bi šlo 500 milijonov evrov iz rezerve evropskega razvojnega sklada, 500 milijonov pa bi prispevale države članice.
V okviru dolgoročnih načrtov financiranja namerava komisija jeseni predlagati vzpostavitev novega sklada za mobilizacijo naložb v tretjih državah v razvoju. Pri tem se bo zgledovala po Naložbenem načrtu za Evropo, imenovanem tudi Junckerjev načrt.
V skladu z načrtom bi mobilizirali 3,1 milijarde evrov, kar bi spodbudilo naložbe v skupni vrednosti 31 milijard evrov, potencial skupnih naložb pa naj bi znašal 62 milijard evrov. Načrt za zunanje naložbe bo osredotočen na ciljno usmerjeno pomoč za izboljšanje poslovnega okolja v zadevnih državah.
 
"
http://www.rtvslo.si/svet/avstrijski-zunanji-minister-bi-prosilce-za-azil-zadrzeval-na-otokih/394879,prebežniki,"
					5. junij 2016 ob 09:39
					Dunaj - MMC RTV SLO, STA","
B. V.
",Avstrijski zunanji minister bi prosilce za azil zadrževal na otokih,"Prosilce za azil v članicah EU-ja bi bilo treba zadržati na otokih, neposrednega dostopa do Evrope jim ne bi smeli dovoliti, meni avstrijski zunanji minister Sebastian Kurz.
Kot je ocenil v pogovoru za avstrijski časnik Die Presse, bi morala Evropska unija slediti primeru Avstralije. Ta država od leta 2013 izvaja za mnoge sporno azilno politiko, v okviru katere vojaške ladje prestrežejo plovila s prebežniki in jih napotijo v drugo smer, še preden dosežejo celino.
Pošljejo jih bodisi nazaj na njihovo izhodiščno točko, ki je po navadi Indonezija, bodisi v centre za priseljence na tihomorskih otokih Papua Nova Gvineja in Nauru. Prosilci za azil se ne smejo naseliti v Avstraliji, niti če se izkaže, da gre za begunce.
Avstralija in ZDA vzor za EU?""Avstralskega modela seveda v celoti ne bi mogli prevzeti, a bi njegova načela lahko uveljavili v Evropi,"" je dejal Kurz, ki je ob tem izrazil dvom do vpliva dogovora med EU-jem in Turčijo na zmanjšanje števila prebežnikov v Evropi.
V prid uveljavitvi avstralskega modela v EU-ju po mnenju Kurza govori tudi podoben model v ZDA, ko so v prvi polovici 20. stoletja migrante, ki so prišli z ladjami v New York, zadrževali na otoku Ellis.
Kurz hkrati zagovarja stališče, da bi morala EU sprejeti resolucijo, po kateri bi tisti, ki v Evropo pridejo nezakonito, izgubili pravico do prošnje za azil.
Po podatkih ZN-a je letos čez Sredozemsko morje v Evropo prišlo okoli 204.000 prebežnikov. Na tej poti - večina jih iz Libije skuša priti v Italijo - jih je umrlo več kot 2.500. Že sedaj mnoge prebežnike, ki jih rešijo na morju, pošiljajo na grške otoke ali italijanski otok Lampedusa.
Avstrija zaostrila pogoje za pridobitev azilaV Avstrijo je lani prišlo 90.000 prosilcev za azil, država pa je nato zaostrila pogoje za pridobitev azila in postavila kvoto za njihov sprejem v letošnjem letu. To je privedlo do zaprtja balkanske begunske poti. Posledično se je okrepilo število ljudi, ki se na pot v Evropo podajajo po nevarni morski poti.
"
http://www.rtvslo.si/begunska-kriza/na-libijsko-obalo-naplavilo-117-trupel-domnevno-prebeznikov-med-mrtvimi-tudi-otroci/394780,prebežniki,"
					3. junij 2016 ob 17:15
					Tripoli - MMC RTV SLO, STA","
B. V.
","Na libijsko obalo naplavilo 117 trupel, domnevno prebežnikov. Med mrtvimi tudi otroci.","Po poročanju libijskih medijev je na obalo Libije naplavilo 117 trupel, domnevno prebežnikov. Medtem so južno od Krete rešili okoli 340 prebežnikov.
Trupla, med katerimi naj bi bila tudi trupla otrok, je naplavilo vzdolž 25 kilometrov dolge obale pri mestu Zuvara. Spletna stran Migrant Report je objavila, da naj bi šlo za prebežnike, ki so prejšnji teden umrli ob potopitvi čolnov tihotapcev ljudi v libijskih vodah.
Libijska obala je za številne begunce odskočna deska za pot proti Italiji. Po podatkih Mednarodne organizacije za migracije za prevoz v Evropo v Libiji čaka do 200.000 ljudi.
Iz morja ob Kreti rešili okoli 340 prebežnikovMedtem so grške oblasti sporočile, da so iz Sredozemskega morja rešili okoli 340 ljudi, potem ko se je prevrnila ladja s prebežniki. Na ladji bi bilo sicer lahko okoli 700 ljudi, morda celo več. V reševalni akciji, ki še poteka, sodelujejo štiri ladje, helikopter in letala, je po poročanju BBC-ja dejal predstavnik obalne straže.
25-metrska ladja je bila najdena v mednarodnih vodah, okoli 75 navtičnih milj južno od Krete. Oblasti so sporočile, da menijo, da je ladja izplula iz Afrike, a ni jasno, od kod natančno. Boljše vremenske razmere so povzročile porast števila ladij s prebežniki, ki skušajo prečkati Sredozemsko morje na poti v Evropo. Združeni narodi so ta teden sporočili, da je letos na poti proti zahodu Evrope umrlo že več kot 2.500 ljudi.
Zadnja nesreča bo še povečala skrbi glede vzpostavitve nove tihotapske poti po zaprtju balkanske begunske poti, ki bi lahko povzročila dodatne tragedije na morju. Po zaprtju poti čez Balkan je na tisoče prebežnikov, številni med njimi iz Sirije, ostalo ujetih v Grčiji.
"
http://www.rtvslo.si/evropska-unija/sporazum-med-eu-jem-in-turcijo-o-vracanju-ljudi-zacenja-veljati-v-celoti/394511,prebežniki,"
					1. junij 2016 ob 07:16
					Bruselj, Ankara - MMC RTV SLO, STA","
B. V.
",Sporazum med EU-jem in Turčijo o vračanju ljudi začenja veljati v celoti,"Danes začnejo veljati določbe sporazuma EU-ja s Turčijo o vračanju državljanov tretjih držav v Turčijo, ki doslej v sporazumu niso bile uveljavljene.
To bo obenem omogočilo vračanje prebežnikov brez ustreznih dokumentov iz držav članic Unije v Turčijo. Sporazum med EU-jem in Turčijo o ponovnem sprejemu je bil podpisan decembra 2013, veljati pa je začel oktobra 2014. Do zdaj je veljal zgolj za turške državljane, odslej pa se bo nanašal tudi na državljane tretjih držav.
Sprva je bilo predvideno, da bo sporazum v celoti začel veljati 1. oktobra 2017, a sta Unija in Ankara dosegli dogovor, da se začetek veljavnosti določb o ponovnem sprejemu državljanov tretjih držav prestavi na 1. junij.
Vračanje prebežnikovSporazum je aktualen tudi v okviru prihoda številnih prebežnikov v Evropo, s čimer se spoprijema predvsem Grčija. Omogočil bo namreč vračanje prebežnikov, ki so nezakonito vstopili v Evropo prek turškega ozemlja. Prebežniki, ki v Grčiji niso zaprosili za azil oziroma so bile njihove prošnje za azil zavrnjene, bodo tako vrnjeni turškim oblastem.
Vračanje ljudi v Turčijo je doslej potekalo v okviru obstoječega dvostranskega sporazuma med Grčijo in Turčijo, sporazum med EU-jem in Turčijo pa bo nadomestil tako tega kot tudi vse druge dvostranske sporazume držav članic s Turčijo.
Spomnimo, številne organizacije za varstvo človekovih pravic opozarjajo na nesprejemljivost sporazuma in nevarnosti vračanja prebežnikov v Turčijo, kjer jim grozijo kršitve človekovih pravic, pa tudi vračanje v Sirijo.
Pogoj za odpravo vizumovSporazum med EU-jem in Turčijo o vračanju oziroma ponovnem sprejemu ljudi je sicer eden od pogojev za odpravo vizumske obveznosti za turške državljane. Voditelji Unije in Turčije so marca dosegli dogovor o pospešitvi vizumske sprostitve do konca junija, če bo Ankara izpolnila vseh 72 zahtevanih meril.
Evropska komisija je na začetku maja dejansko predlagala odpravo vizumske obveznosti za Turčijo, če Ankara izpolni še preostala merila. Bruselj opozarja, da jih je preostalo še pet, med njimi pa sta ključni sprememba protiteroristične zakonodaje in uvedba biometričnih potnih listov.
Ankara je odločno zavrnila spremembo protiterorističnega zakona, v skladu s katerim lahko preganja znanstvenike in novinarje zaradi objavljanja ""teroristične propagande"", ker da je sredi obsežne vojaške operacije proti kurdskim upornikom.
"
http://www.rtvslo.si/svet/v-enem-tednu-vec-kot-700-mrtvih-prebeznikov-v-sredozemlju/394257,prebežniki,"
					29. maj 2016 ob 09:12,zadnji poseg: 29. maj 2016 ob 12:36
					Vatikan - MMC RTV SLO, Reuters","
K. S.
",V enem tednu več kot 700 mrtvih prebežnikov v Sredozemlju,"Več kot 700 ljudi naj bi umrlo v kar treh brodolomih ladij s prebežniki v Sredozemlju v zadnjem tednu. 
Kot je povedala predstavnica ZN-ove agencije za begunce Carlotta Sami, sto ljudi še vedno pogrešajo, potem ko se je v sredo prevrnila prenapolnjena ladja tihotapcev z ljudmi. Italijanska mornarica je ob tem posnela pretresljive fotografije reševanja beguncev v morju.
Po navedbah Samijeve še 550 drugih pogrešajo z ladje, ki se je prevrnila v četrtek, dan po tem, ko je izplula iz libijskega pristanišča Sabratha. Kot so povedali rešeni begunci, ladja s 670 ljudmi ni imela motorja in jo je pred nesrečo vlekla neka druga tihotapska ladja z begunci.
Tretji brodolom je bil v petek, pri čemer so 135 ljudi rešili, našli pa 45 trupel, med njimi tudi tri trupelca dojenčkov.
Skupno so reševalne ekipe ta teden med Libijo in Italijo s prenapolnjenih ladij rešile kar 14.000 ljudi.
Papež: Begunci niso nevarni, ampak so oni v nevarnostiV luči begunskih tragedij se je papež Frančišek v Vatikanu srečal z več sto otroki, vključno z nigerijskim dečkom, čigar starši so utonili v brodolomu, in jim dejal, da begunci niso nevarni, ampak so oni v nevarnosti.
Papež se je srečal z večinoma italijanskimi otroki, ki so se s posebnim vlakom pripeljali z juga Italije do vatikanske železniške postaje. Pri tem je objel nigerijskega dečka Osayandeja, ki ga je v rejništvo vzela italijanska družina. Papež je otrokom pokazal oranžni rešilni jopič, ki mu ga je izročil španski reševalec, ki se trudi reševati brodolomce v Sredozemskem morju.
""Prinesel mi je ta rešilni jopič in s solzami v očeh dejal: Oče, spodletelo mi je. V morju je bila punčka, pa je nisem mogel rešiti. Vse, kar sem lahko dosegel, je bil njen rešilni jopič,"" je dejal papež. ""Kako ji je bilo ime? Ne vem - majhna punčka brez imena ... Zdaj je v nebesih in nas opazuje. Zaprimo oči, pomislimo nanjo in ji dajmo ime.""
Vse več mladoletnih beguncev Ob prilivu beguncev in prebežnikov v Evropo v zadnjih letih se je na stari celini razširil strah pred tujci, politiki pa so zaostrili nadzor na mejah in omejili število prišlekov. Papež nenehno opozarja na tegobe beguncev, še posebej na več sto tisoč tistih, ki so tvegali svoja življenja, da so prišli v Evropo v nezanesljivih čolnih.
Prejšnji mesec je Frančišek obiskal grški otok Lezbos, s svojim zasebnim letalom pa domov pripeljal 12 beguncev, da bi dal zgled, kako bi morali ljudje in države sprejeti begunce.
V soboto je kopno juga Italije doseglo okoli 4.000 beguncev, mnogi od njih izčrpani in dehidrirani. ""Število mladoletnikov, ki se sami odpravijo na potovanje do Evrope, je precej večje od tistega lani,"" je povedala predstavnica organizacije Save the Children Giovanna Di Benedetto. ""Vse več in več je precej mlajših otrok, devet, deset let starih otrok, ki potujejo sami ali pa so izgubili svoje starše ali družinske člane, s katerimi potujejo,"" je povedala.
#opSophia the @Armada_esp frigate #ReinaSofia now rescuing these #migrants spotted by #SW3Merlin3 aircraft... pic.twitter.com/TZOngzwF7v

"
http://www.rtvslo.si/begunska-kriza/v-novem-brodolomu-v-sredozemlju-45-zrtev/394220,prebežniki,"
					28. maj 2016 ob 14:43,zadnji poseg: 28. maj 2016 ob 14:46
					Rim - MMC RTV SLO, STA","
T. J.
",V novem brodolomu v Sredozemlju 45 žrtev,"V že tretjem brodolomu s prebežniki v Sredozemskem morju v zadnjih treh dneh je umrlo 45 ljudi, 135 pa jih je italijanska mornarica ponoči z napol potopljene ladje rešila.
Mornarica je v okviru drugih reševalnih operacij rešila dodatnih 629 ljudi in jih prepeljala v Italijo. V zadnjih dneh se brodolomi v Sredozemskem morju kar vrstijo. Tako so v četrtek posredovali pripadniki evropske pomorske misije Eunavfor Med in iz potapljajočega se plovila rešili 96 ljudi, okoli 20 trupel pa so našli v vodi.
V sredo je italijanska mornarica rešila več kot 550 ljudi in pet trupel s čolna z migranti, ki se je prevrnil, ker je bilo na krovu preveč ljudi. Glede na navedbe preživelih je bilo na čolnu 650 ljudi, pri čemer usoda 100 potnikov ni znana.
Reševali več kot 12.000 prebežnikovVečino prebežnikov v tem tednu so reševali okoli 55 kilometrov severno od libijskega mesta Zuvarah, sicer dobro znanega zatočišča za tihotapce ljudi ter začetne točke za morska potovanja do Evrope. Število prihodov prebežnikov v Italijo bo po pričakovanjih v prihodnje le še naraščalo, saj prihajajo toplejši meseci, vremenske razmere pa omogočajo več odhodov iz Libije.
Od ponedeljka so italijanske oblasti na morju usklajevale reševanje več kot 12.000 prebežnikov, medtem ko je še prejšnji teden Mednarodna organizacija za migracije (IOM) vknjižila 1.641 prihodov migrantov.
"
http://www.rtvslo.si/begunska-kriza/unhcr-neustrezne-razmere-na-mestih-kamor-so-premesceni-prebezniki/394148,prebežniki,"
					27. maj 2016 ob 17:28
					Idomeni - MMC RTV SLO","
T. J.
","UNHCR: Neustrezne razmere na mestih, kamor so premeščeni prebežniki","Visoki komisariat Združenih narodov za begunce (UNHCR) je pozval grške oblasti, naj čim prej najdejo boljšo rešitev pri premeščanju prebežnikov iz Idomenija. 
Pri UNHCR-ju pravijo, da so prebežniki premeščeni na mesta, kjer vladajo nezadovoljivi standardi. Nameščeni so v zapuščenih skladiščih in tovarnah, nimajo dovolj hrane, vode, so brez stranišč in tušev, tudi elektrike nimajo, je povedala tiskovna predstavnica UNHCR-ja Melissa Fleming. Pri organizaciji so obenem izrazili zaskrbljenost, da so bile posamezne družine med preselitvijo iz begunskega taborišča Idomenija razdružene.
Premestili okoli 5.000 prebežnikovGrške oblasti so v četrtek sporočile, da so popolnoma izpraznile veliko taborišče v Idomeniju ter migrante razporedile v druge centre na severu Grčije. To začasno taborišče nedaleč od makedonske meje je obstajalo več mesecev, a je v nekem trenutku tam bivalo celo 12.000 ljudi.
V tridnevni operaciji so sodelovali številni grški policisti, z avtobusi pa naj bi premestili okoli 5.000 ljudi od približno 9.000, kolikor naj bi jih bilo v Idomeniju ob začetku premeščanja.
Nekateri upajo na nezakonit vstop v MakedonijoKje so preostali, ni znano. Nekateri med njimi so odšli na lastno pest. Po poročanju lokalnih medijev se je nekaj skupin prebežnikov skupaj s šotori premaknilo vzdolž meje z Makedonijo v upanju, da jim bo uspelo nezakonito vstopiti v državo.
Taborišče Idomeni je septembra lani na vrhuncu begunskega vala uredil UNHCR kot pomoč ljudem, ki so se prek balkanske poti napotili proti severu Evrope. Razmere v taborišču so se poslabšale, ko so se države vzdolž balkanske poti odločile, da bodo omejile vstop prebežnikom na svoje ozemlje.
"
http://www.rtvslo.si/begunska-kriza/calais-v-pretepu-v-begunskem-centru-40-poskodovanih/394137,prebežniki,"
					27. maj 2016 ob 15:11
					Calais - MMC RTV SLO, STA","
T. J.
",Calais: V pretepu v begunskem centru 40 poškodovanih,"Na severu Francije, v Calaisu, je v begunskem taborišču izbruhnil pretep, v katerega je bilo vpletenih okoli 200 prebežnikov iz Sudana in Afganistana. Poškodovanih je bilo 40 ljudi.  
Pretep se je zgodil med razdeljevanjem hrane v centru za pomoč v taborišču, so sporočile pristojne francoske oblasti. Razlog za nasilje za zdaj ni znan. Za ustavitev pretepa je posredovalo 260 policistov in 70 gasilcev ter 11 reševalnih vozil. Skupno je bilo poškodovanih 33 prebežnikov, dva policista in pet predstavnikov lokalne humanitarne organizacije La Vie Active, ki vodi center za pomoč v taborišču. Francosko tožilstvo je uvedlo preiskavo dogodka.
Huje poškodovani so trije ljudje, med njimi mlada humanitarna delavka. Ena izmed žrtev je bila zabodena. Nihče naj ne bi bil v smrtni nevarnosti. V t. i. džungli živi med 4.000 in 5.000 prebežnikov, ki upajo, da se jim bo uspelo pretihotapiti na tovornjake, ki na poti v Veliko Britanijo prečkajo Rokavski preliv.
Marca ranjenih 19 ljudi V napetih razmerah v taborišču, kjer se gnete množica obupanih ljudi, ki so v grobem razdeljeni glede na narodnost, je že v preteklosti izbruhnilo nasilje. V spopadu med Afganistanci in Sudanci je bilo marca ranjenih 19 ljudi.
Francoske oblasti so februarja del taborišča porušile. Nekateri prebežniki so se takrat preselili v bližnji sprejemni center, notranje ministrstvo pa je prišleke pozvalo, naj v Franciji zaprosijo za azil, na podlagi česar bi jih preselili v druge dele države, kjer je na voljo več prostora, a v zadnjih tednih je število ljudi v Calaisu znova naraslo.
"
http://www.rtvslo.si/begunska-kriza/pred-libijsko-obalo-utonilo-do-30-prebeznikov/394047,prebežniki,"
					26. maj 2016 ob 15:37
					Tripoli - MMC RTV SLO, Reuters, STA","
A. V.
",Pred libijsko obalo utonilo do 30 prebežnikov,"Približno 65 kilometrov od libijske obale je potonila ladja oziroma čoln s prebežniki na poti v Evropo, pri čemer je umrlo do 30 ljudi. 
Ladje EU-ja so iz morja rešile okoli 50 prebežnikov. ""Predvidevamo, da je mrtvih od 20 do 30 ljudi,"" je povedal Antonello de Renzis Sonnino, tiskovni predstavnik pomorske operacije EU-ja v Sredozemlju Sophia, ki si prizadeva zajeziti tihotapljenje ljudi v Evropo
Luksemburžani opazili, Španci in Italijani rešili   ""Luksemburško izvidniško letalo je opazilo prevrnjen čoln približno 35 navtičnih milj od libijske obale z okoli 100 prebežniki v vodi oziroma oklepajočih se plovila,"" je pojasnil. V reševanje sta se nato vključili španska fregata Reina Sofia in italijanska obalna straža, ki sta prebežnikom v vodi metali rešilne jopiče. Preživele četrtkovega brodoloma bodo pristojne oblasti dodale na seznam skoraj 40.000 prebežnikov, ki so letos že prispeli v italijanska pristanišča.
V tem tednu rešenih 7.000 prebežnikov To je že druga nesreča v dveh dneh. V sredo je italijanska obalna straža rešila 562 prebežnikov, medtem ko jih je pet umrlo. V tem tednu je število rešenih prebežnikov doseglo število 7.000. 
Italijanski zbirni centri napolnjeniLepo vreme na pragu poletja je sprožilo nov tok migracij med Libijo in Italijo čez Sredozemlje, kar je pod še dodatni pritisk postavilo italijanske zbirne centre, v katerih je že 115.000 prebežnikov.  
Center Idomeni je izpraznjenMedtem pa grške oblasti sporočajo, da so končale evakuacijo begunskega taborišča Idomeni ob meji z Makedonijo, kjer je bilo v torek, ko so začeli z evakuacijo približno 9.000 prebežnikov. ""Končali smo. Ni več ljudi, so samo še šotori z opremo, ki pripadajo človekoljubnim organizacijam,"" je dejal neimenovani predstavnik policije.   
Migranti iščejo tihotapce za preboj čez mejoGrške oblasti so okoli 3.300 prebežnikov z avtobusi odpeljale v druge nastanitvene centre. Kje so preostali, ni znano; nekateri med njimi so odšli na lastno pest, saj ne želijo končati v centrih, ampak želijo naprej. Po poročanju lokalnih medijev se je tako nekaj skupin migrantov in beguncev skupaj s šotori premaknilo vzdolž meje z Makedonijo in upajo, da jim bo uspelo nezakonito vstopiti v državo. ""Iščem tihotapca, ki bi me prepeljal čez mejo,"" je dejal 18-letni Diar iz Sirije.  
"
http://www.rtvslo.si/svet/v-dveh-dneh-iz-sredozemskega-morja-resili-5-600-prebeznikov/393908,prebežniki,"
					25. maj 2016 ob 11:47
					Rim/Atene - MMC RTV SLO, Reuters, STA","
G. V.
",V dveh dneh iz Sredozemskega morja rešili 5.600 prebežnikov,"Pred obalo Libije so v torek rešili 3.000 in v ponedeljek okoli 2.600 prebežnikov v skupno 23 različnih operacijah, kar vzbuja skrb, da se jih bo zaradi boljšega vremena vse več  podalo na pot proti Evropi.
V reševalnih akcijah so sodelovale ladje italijanske obalne straže, pomorske operacije Evropske unije Eunavfor Med in agencije Evropske unije za zunanje meje Frontex, poleg tega pa še ladja nevladne organizacije in dva vlačilca z neke naftne ploščadi.
Prebežnike so rešili s čolnov, gumenjakov in drugih plovil. Kot je sporočila italijanska obalna straža, so na pomoč za reševanje prebežnikov poslali vse iskalne in reševalne ekipe, ki so bile na tem območju. S tem se je število prebežnikov, ki so jih letos prepeljali do italijanskih pristanišč, povečalo na 37.000.
Z zaprtjem balkanske poti po dogovoru med EU-jem in Turčijo se je drastično zmanjšalo število prebežnikov, ki so v Evropo vstopali skozi Grčijo, zato se je znova povečalo število tistih, ki se proti Evropi podajajo na nevarno pot iz Libije čez Sredozemsko morje do Italije. K temu so prispevale tudi boljše vremenske razmere, zato se mnogi v EU-ju bojijo, da se bo prebežniški tok na tej poti še okrepil ob prihodu poletja.
Iz Idomena selijo prebežnikeV Grčiji se medtem nadaljuje evakuacija beguncev in prebežnikov iz sprejemnega centra v Idomeniju na meji z Makedonijo. V torek so iz taborišča z avtobusi odpeljali 2.031 beguncev. Človekoljubni delavci so potrdili, da nikogar niso nasilno izselili in da je prvi dan evakuacije minil mirno. V operaciji sodeluje okoli 1.400 policistov, z buldožerji pa so tudi že odstranili prazne šotore.
Begunsko taborišče je Visoki komisariat ZN za begunce postavil septembra lani na vrhuncu begunske krize za okoli 2.000 ljudi, da bi tu počakali na prehod makedonske meje. Ko so po množičnem begunskem valu države na balkanski poti sredi februarja letos zaprle meje, je marca tam obtičalo 12.000 ljudi.
Ob začetku operacije je bilo v torek v taborišču še okoli 8.500 prebežnikov in beguncev, ki so kljub pozivom oblasti, naj odidejo, vztrajali v upanju, da jim bodo vendarle dovolili nadaljevati pot proti severu Evrope.
Gre predvsem za begunce in prebežnikov z vojnih območij v Siriji, Iraku in Afganistanu. Med njimi je veliko žensk in otrok, ki so se želeli pridružiti moškim svojcem, ki so sami ali ob pomoči tihotapcev ljudi nadaljevali pot proti severu.
Evakuacija naj bi trajala teden dni, ljudi pa bodo najprej odpeljali v sprejemne centre po Grčiji. Večino bodo nato nastanili v begunskem taborišču blizu Soluna.
Begunci in prebežniki so v Idomeniju hudo zimo preživeli v mrazu in blatu, človekoljubne organizacije pa so jim le s težavo zagotavljale dovolj hrane in jih skušale ohraniti pri zdravju. Grški mediji so nedavno poročali o razraščanju organiziranega kriminala, prostituciji in preprodaji mamil, zaradi slabih razmer je prihajalo tudi do nasilja.
"
http://www.rtvslo.si/begunska-kriza/foto-grske-oblasti-praznijo-idomeni-nekateri-prebezniki-na-begu/393789,prebežniki,"
					24. maj 2016 ob 07:50,zadnji poseg: 24. maj 2016 ob 13:16
					Idomeni - MMC RTV SLO","
K. Št.
","Foto: Grške oblasti praznijo Idomeni, nekateri prebežniki na begu","Grške oblasti so do poldneva s 23 avtobusi iz begunskega taborišča v Idomeniju premestile 1.100 od približno 8.400 ljudi. Akcija naj bi trajala približno en teden.
Praznjenje begunskega taborišča se je začelo zgodaj zjutraj, v operaciji pa sodeluje okoli 700 policistov z 20 policijskimi vozili. Prvi buldožerji so že začeli odstranjevati prazne šotore in druge prostore, ki so jih izpraznili prebežniki. Po besedah tiskovnega predstavnika vlade Giorgosa Kiritsisa bo operacija trajala deset dni, čeprav si dokončnega roka niso dali.
""Razmere, kakršne so v Idomeniju, ne morejo vladati še naprej, saj koristijo le tihotapcem z ljudmi,"" je dejal. Prebežnike bodo nastanili v novo begunsko taborišče, ki je v bližini drugega največjega grškega mesta Solun (ta je oddaljen nekaj več kot 80 kilometrov) kot tudi v druge begunske centre po državi. ""Premestitev prebežnikov iz sramotnega Idomenija je v njihovo korist,"" je dejal Kiritsis in zagotovil, da policija kljub okrepljeni navzočnosti ne bo uporabila sile. 
Premestitev poteka mirnoPredstavnica Zdravnikov brez meja Vicky Markolefa je povedala, da je operacija zelo dobro organizirana in vse zelo mirno. Policija ljudi obvešča v angleščini in arabščini, da poteka njihova premestitev. Skrbi pa jo, ker morda niso dobro obveščeni o tem, kam jih bodo odpeljali. Težave imajo tudi pri razdeljevanju hrane, saj je v taborišču ostalo le malo človekoljubnih delavcev.
V taborišče so sicer danes dovolili le novinarjem grške javne televizije ERT1 in grške tiskovne agencije ANA, ostali novinarji so ostali tri kilometre daleč za policijskim kordonom. Grška televizija je objavila posnetke beguncev, ki se vkrcavajo na avtobuse in otrok, ki se igrajo med šotori ob okrepljeni navzočnosti policije.
Nekateri prebežniki pred preselitvijo bežijo ""Veliko ljudi je v Idomeniju dogovorjenih s svojimi tihotapci in bodo zato pobegnili v gozd. Tihotapci jih od tam vodijo čez Albanijo v Črno goro in nato v Srbijo,"" je za MMC dejal RTV-jev dopisnik Boštjan Anžin. Dodal je, da so razmere izredno napete, ""na makedonski strani se bojijo, da bi prišlo do incidentov"". Sicer pa imajo pri preselitvi z avtobusi prednost družine in otroci, ""saj je življenje tam izredno težko"", je še dejal Anžin.
Neustrezne razmere za bivanjePrebežnike, večinoma z vojnih območij v Siriji, Iraku in Afganistanu, so proti njihovi volji vkrcavali na avtobuse. Kot poroča BBC, so jih večkrat pozvali, naj se odpravijo v bolje organizirane begunske centre. 
V zanemarjeno begunsko taborišče Idomeni, kjer so neustrezne razmere za bivanje, se je zateklo na tisoče prebežnikov, ki so obtičali na meji z Makedonijo, potem ko so države na Balkanu sredi februarja zanje zaprle svoje meje. Begunci in migranti so hudo zimo preživeli v mrazu in blatu, človekoljubne organizacije pa so jim le s težavo zagotavljale dovolj hrane in jih skušale ohraniti pri zdravju. Grški mediji so nedavno poročali o razraščanju organiziranega kriminala, prostituciji in preprodaji mamil, zaradi slabih razmer je prihajalo tudi do nasilja.
Odprtje železniške povezaveŽe v ponedeljek je začela policija odstranjevati okoli 2.000 ljudi, ki so onemogočili železniško povezavo na meji. Ta je ovirana že več kot mesec dni, zaradi česar so morali vlaki spremeniti smer vožnje skozi Bolgarijo. Po izpraznitvi Idomenija bodo znova odprli železniško povezavo.
Makedonija je zaprla svoj mejni prehod po napovedi Avstrije, da bo okrepila svoj nadzor na meji. Od takrat je t. i. balkanska pot zaprta. Lani je iz Turčije v Grčijo vstopilo več kot milijon nezakonitih prebežnikov.

 
"
http://www.rtvslo.si/svet/taborisce-v-idomeniju-naj-bi-zaprli-do-zacetka-junija/393434,prebežniki,"
					19. maj 2016 ob 16:17
					Idomeni - MMC RTV SLO, STA","
B. V.
",Taborišče v Idomeniju naj bi zaprli do začetka junija,"Begunsko taborišče v Idomeniju na grško-makedonski meji, v katerem prebiva okoli 10.000 ljudi, naj bi zaprli do začetka junija. Medtem je bilo v taborišču v nemirih ranjenih šest ljudi.
Da bodo taborišče zaprli v nekaj tednih, je sporočil tiskovni predstavnik grškega kriznega štaba za migracije Giorgos Kiricis. Kot je dejal, na severu države gradijo več državnih begunskih centrov, v katere bodo nastanili prebežnike, ki po zaprtju balkanske begunske poti še vedno vztrajajo v Idomeniju.
Po podatkih grškega kriznega tabora za migracije je v Idomeniju trenutno okoli 9.200 prebežnikov, mediji pa poročajo o 11.000 ljudeh. Ti sicer živijo v obupnih razmerah, kot opozarjajo razne človekoljubne organizacije, v taborišču pa že prihaja do pojava organiziranega kriminala. Grški mediji tako poročajo o ""getu Idomeni"", med drugim se širita prostitucija in preprodaja mamil.
Gre sicer za improvizirano taborišče na meji z Makedonijo, grške oblasti pa naj bi ga izpraznile v roku nekaj tednov, je povedal Kiricis. Taborišče je sicer grška vlada nameravala zapreti že na začetku maja, poroča nemška tiskovna agencija DPA.
V nemirih več ranjenihMedtem je v taborišču v Idomeniju prišlo do nasilja, v katerem je bilo ranjenih šest ljudi, štirje prebežniki in dva policista. Po poročanju grških medijev so napetosti med policijo in prebežniki trajale celo noč in so se umirile šele zjutraj. Policisti so s solzivcem skupini okoli 300 prebežnikov preprečili, da niso podrli žične ograje na meji z Makedonijo blizu taborišča.
Neustrezne razmereSpomnimo, mednarodna nevladna organizacija Amnesty International (AI) je aprila objavila poročilo, v katerem opozarja na neustrezne razmere v namestitvenih centrih za prebežnike v Grčiji. AI Grčijo, v kateri je okoli 50.000 prebežnikov, poziva, naj nemudoma izboljša svoj azilni sistem in vsem, ki so ujeti v državi, zagotovi dostop do učinkovite zaščite.
Centri, ki jih je Grčija postavila s pomočjo EU-ja, so namreč hudo prezasedeni, ne omogočajo zasebnosti, v njih ni ogrevanja, sanitarij je premalo. ""Razmere tu niso dobre, spimo na tleh, naše odeje je premočila voda. Kopalnic ni. Zaradi tega ljudje zbolevajo,"" je v začasnem zbirnem centru v Idomeniju dejala Sirka v devetem mesecu nosečnosti, piše v aprila objavljenem poročilu AI-ja.
"
http://www.rtvslo.si/svet/begunsko-taborisce-v-idomeniju-se-spreminja-v-geto/393315,prebežniki,"
					18. maj 2016 ob 11:43,zadnji poseg: 18. maj 2016 ob 14:25
					Idomeni, Lampedusa - MMC RTV SLO, STA","
B. V.
","Begunsko taborišče v Idomeniju se spreminja v ""geto""","Po zaprtju balkanske begunske poti je v begunskem taborišču v Idomeniju v Grčiji okoli 10.000 ljudi, taborišče pa je postalo privlačno za organizirani kriminal.
Prebežniki v Idomeniju na meji z Makedonijo vztrajajo kljub zaprtim mejam, saj upajo na morebitno nadaljevanje poti na zahod in sever Evrope. Razmere v taborišču so grozne, opozarjajo človekoljubne organizacije. Vse večji problem pa postaja tudi pojav organiziranega kriminala. Grški mediji že poročajo o ""getu Idomeni"", med drugim se širita prostitucija in preprodaja mamil.
Neki železniški vagon v taborišču so spremenili v javno hišo, poročajo grški mediji. Preprodajalci medtem prodajajo mamila, v taboru so pogosti tudi tihotapci ljudi, piše nemška tiskovna agencija DPA. Grška policija v notranjosti taborišča ni prisotna, je pa območje okoli šotorišča pretežno zabarikadirala.
Prebežniki v protest že več kot pet tednov zasedajo železniško progo za grško izvozno gospodarstvo pomembnega mejnega prehoda. Progo zasedajo predvsem migranti iz Maroka, Tunizije, Pakistana in Afganistana, poročajo grški mediji.
Prebežniki vztrajajoV taborišču, ki je bilo namenjeno za 2.000 ljudi, je po navedbah grškega kriznega tabora za migracije trenutno okoli 9.200 prebežnikov, mediji pa poročajo o 11.000 ljudeh. Ti ljudje vztrajajo v obupnih razmerah in se ne želijo preseliti v druge centre po Grčiji, kot predlaga grška vlada, saj upajo in zahtevajo odprtje meja in možnost nadaljevanja poti. Vstop v Makedonijo je namreč onemogočen za vse, tako begunce iz Sirije, Iraka ali Afganistana kot za prebežnike od drugod, ki jih vlada v Skopju označuje za ekonomske migrante.
Gladovna stavka na Iosu in v taborišču SchistoMedtem pa grški mediji poročajo, da so na otoku Ios in v atenskem begunskem taborišču Schisto begunci in migranti začeli gladovno stavkati. V Schistu tako protestniki že dva dni niso jedli. ""Meje lahko prečkajo in želene države dosežejo tisti, ki imajo denar. A EU zapira meje za nas, ki prosimo za azil,"" je pisalo na enem od transparentov v begunskih taboriščih. Že pred tednom dni so migranti v begunskem taborišču Eliniko v Atenah zavračali hrano, a gladovna stavka ni trajala dolgo.  
Protest proti vrnitvi na LampedusiNezadovoljstvo prebežnikov je veliko tudi na italijanskem otoku Lampedusa. Skupina prebežnikov je v torek tako zanetila požar v tamkajšnjem sprejemnem centru. V požaru sicer ni bil nihče poškodovan, poroča italijanska tiskovna agencija Ansa, ki se sklicuje na navedbe gasilcev.
Po navedbah županje Lampeduse Giusi Nicolini je zagorela ena od stavb v sprejemnem centru, Ansa pa poroča, da je gorelo v enem izmed paviljonov, ki je bil močno poškodovan že v požarih v letih 2009 in 2011, a so ga pozneje obnovili. Kolikšna je gmotna škoda zaradi tokratnega požara, še ni znano.
Požar naj bi zanetila skupina Tunizijcev, potem ko so se v centru razširile govorice, da naj bi jih prisilno vrnili v domovino z letalom. Štirje med njimi so osumljeni, da so podtaknili požar.
Prek Lampeduse v EvropoSprejemni center na Lampedusi je za številne prebežnike, ki skušajo po izjemno tvegani poti Evropo doseči čez Sredozemsko morje, vstopno točko v Evropo. V zadnjih dveh letih je na obale Italije prispelo več kot 320.000 prebežnikov, od tega letos 31.000. Sprejemni centri v Italiji so prenatrpani že pred poletjem, ko običajno prispe največ prebežnikov.
V sprejemnem centru, kjer opravljajo registracijo prebežnikov, so v zadnjih tednih zaznali napetosti, po poročanju Anse predvsem zato, ker del prebežnikov zavrača identifikacijo in ne želijo dati prstnih odtisov.
"
http://www.rtvslo.si/slovenija/pri-prostovoljstvu-ne-gre-samo-za-to-da-nekomu-drugemu-pomagas-temvec-tudi-veliko-dobis/393246,prebežniki,"
					17. maj 2016 ob 14:56
					Ljubljana - MMC RTV SLO","
Gregor Cerar
","Pri prostovoljstvu ne gre samo za to, da nekomu drugemu pomagaš, temveč tudi veliko dobiš","""Občutek imam, da je begunska kriza zbudila ljudi in da se je več ljudi začelo zavedati, da nekateri nimajo na voljo niti osnovnih stvari,"" o spodbudi za begunsko delo pravi prostovoljka Nina Barbič.
Po vsej Sloveniji poteka nacionalni teden prostovoljstva, katerega vrhunec bo Veseli dan prostovoljstva,  ki bo v torek popoldne na Prešernovem trgu v Ljubljani. Na njem se bo predstavilo kar okoli 80 prostovoljskih organizacij in njihovi prostovoljci.
""Prostovoljske organizacije bodo na enem mestu pokazale, da so prostovoljci veseli in zdravi ljudje,"" so zapisali v Slovenski filantropiji, ki je organizatorica tedna. Zanimanje za prostovoljno delo je v Sloveniji naraščalo že v času finančne in gospodarske krize, ko so se številni znašli v hudih preživetvenih težavah. Množični interes za pomoč pomoči potrebnim pa je spodbudila begunska kriza, v katero je bila z množičnimi prehodi prebežnikov Slovenija močno vpletena konec lanskega leta.   
Med tistimi, na katere je begunska kriza vplivala pri odločitvi za begunsko delo, je tudi Nina Barbič. ""Občutek imam, da je begunska kriza zbudila ljudi in da se je več ljudi začelo zavedati, da nimajo vsi ljudje enakega standarda in da nekateri nimajo na voljo niti osnovnih stvari. Sama sem si dolgo želela, da bi del svojega časa in energije posvetila pomoči potrebnim, in begunska kriza me je nekako poklicala,"" se spominja svojih začetkov posvečanje svojega prostega časa prostovoljstvu.
Nina trenutno v okviru Slovenske filantropije pomaga pri razdeljevanju presežkov hrane socialno ogroženim, hkrati pa tudi pomaga pri učenju slovenščine prosilki za azil iz Irana. Za to nameni približno tri ure svojega prostega časa na teden. Pri projektu razdeljevanja presežkov hrane prostovoljci prevzemajo obroke hrane, ki ostane v kuhinjah osnovne šole in dijaškega centra, občasno pa tudi iz hostla Celica. Nato pa jo razdelijo v prostorih Slovenske filantropije.
""Gre za hrano, ki ni bila razdeljena pri kosilih in ostane v kuhinjah. Škoda bi jo bilo metati stran in je bolje, da se porazdeli tistim, ki jo potrebujejo. Zanimanje je kar veliko. Ljudje so razdeljeni  v skupine in po trikrat na teden lahko prihajajo po hrano, ker je pač ni toliko, da bi jo lahko razdeljevali vsak dan,"" pravi. Najtežja naloga prostovoljcev pa je, da jo skušajo razdeliti čim bolj pravično, saj so mnogi pozorni na to, kakšne porcije hrane dobijo v primerjavi z drugimi.
""Nikoli ne vemo, koliko hrane bomo zbrali in koliko ljudi bo prišlo ponjo. Ne srečo se mi še ni zgodilo, da bi za koga zmanjkalo hrane. Niti vem, kako bi v tem primeru reagirala,"" dodaja. Sicer pa po hrano prihajajo tako starši kot ljudje srednjih let in starejši.
Pomoč iranski materi samohranilkiPristnejša osebna izkušnja kot razdeljevanje presežkov hrane je pomoč prosilki za azil iz Irana pri učenju slovenščine. ""Vez, ki se vzpostavi med prostovoljcem in ljudmi, ki potrebujejo pomoč,  je zelo lepa izkušnja. Položaj ljudi, ki pridejo v kraje, kjer ne razumejo in govorijo jezika, je nepredstavljiv,"" poudarja.
Prosilka za azil iz Irana je v Slovenijo prišla z dvema otroka. ""Življenje matere samohranilke, ki nima nikogar, na katerega bi se lahko obrnila, precej težko. Zame je to zelo zanimiva in poučna izkušnja, ki me je postavila na realna tla. Človek se ob tem zave, kaj dejansko ima in da to ni samoumevno za vse ljudi na svetu,"" še pravi prostovoljka.
Kaj lahko posamezniku pomeni prostovoljno delo?""Pri prostovoljstvu ne gre samo za to, da nekomu drugemu pomagaš, temveč tudi veliko dobiš. Gre za nekakšno ""win-win""situacijo. Sama se veselim časa, ki ga preživim ob prostovoljnem delu. Morda gre pri tem tudi za nekoliko »sebičnosti«, toda prostovoljci dobimo nekaj lepega iz te izkušnje,"" razlaga. Toda ob tem opozarja, da mora prostovoljec upoštevati smernice, ki jih določa njegova organizacija. Pretiran aktivizem je lahko tudi ovira.
""Že pri usposabljanju te opozarjajo, da prostovoljec zastopa organizacijo, v kateri deluje, ter mora upoštevati njene smernice. Ne moreš delati kar nekaj po svoje. Posamezniki, ki imajo sicer dobre namene, lahko s svojeglavim vedenjem ovirajo delo,"" opozarja.
Najbolj pretresljiva izkušnja pri prostovoljnem delu?""Precej šokanten je bil dogodek, ko sem bila na terenu na Vrhniki. Tam se predtem ni veliko dogajalo, saj je bil nadomestni center za prebežnike. Toda nekega popoldneva je tja pripeljalo veliko avtobusov s prebežniki, morda celo 20. Med njimi so bile številne družine z majhnimi otroki,  ki jim njihovi starši niso mogli nuditi niti najosnovnejših stvari. Mogoče sem malo bolj občutljiva pri otrocih, saj imam tudi sama majhne otroke. Občutek njihove nemoči se je vtisnil vame,"" se spominja.  
Ob tem še pojasnjuje, da imajo prostovoljci na neki način zavezane roke, saj morajo upoštevati navodila civilne zaščite in policistov, ki  skrbijo, da se stvari odvijajo, kot so načrtovane. ""Pogled, kako bi se morale stvari odvijati s človeškega vidika, se večkrat ne sklada s postopki uradnih organov. To mi je bilo morda najtežje,"" še poudarja prostovoljka Nina Barbič.     
"
http://www.rtvslo.si/svet/pred-obalo-italije-resili-1-100-prebeznikov/393197,prebežniki,"
					16. maj 2016 ob 22:09
					Kabul, Rim - MMC RTV SLO, STA","
K. Št.
",Pred obalo Italije rešili 1.100 prebežnikov,"Pred obalo Sicilije so iz Sredozemskega morja rešili več kot 1.100 prebežnikov. Vedno več ljudi pa zaradi nasilja beži iz Afganistana, samo v prvih štirih mesecih letos 37 tisoč.
Skupne evropske sile so v enajstih akcijah na varno prepeljale 1.153 ljudi, ki so na gumijastih čolnih sredi morja zašli v težave. Pri reševanju so sodelovale mornarice Italije, Nemčije in Irske. Sodelovala je tudi ladja mednarodne organizacije Zdravniki brez meja.
Po podatkih Mednarodne organizacije za migracije je letos čez Sredozemsko morje v Italijo prispelo še skoraj 31.500 ljudi, večinoma iz držav podsaharske Afrike.
Beg iz AfganistanaZdruženi narodi pa v danes objavljenem poročilu ugotavljajo, da je v prvih štirih mesecih iz Afganistana zaradi nasilja zbežalo že več kot 37.000 družin. V afganistanski družini je v povprečju sedem članov, kar pomeni, da je državo zapustilo okoli 260.000 ljudi.
Po podatkih poročila je lani Afganistan zapustilo 384.480 ljudi, letos pa v štirih mesecih 260.000. Lanski odhod pa je bil številčno skoraj še enkrat tolikšen kot leta 2014.
Kljub konfliktu v državi še vedno živi okoli 1,2 milijona notranje razseljenih ljudi. 
"
http://www.rtvslo.si/kolumne/financni-interesi-dokoncno-unicili-legendo-o-evroviziji/393102,prebežniki,"
					16. maj 2016 ob 06:23
					Ljubljana - MMC RTV SLO","
Katja Štok, MMC
",Finančni interesi (dokončno) uničili legendo o Evroviziji,"Amerika je prišla na Evrovizijo; če ne v obliki Justina Timberlaka, pa z nastopajočimi - ZDA so prvič prenašale ta evropski glasbeni festival, ki je dokazal, da je denar sveta vladar.
Preživeli smo prvi polfinalni večer 61. tekmovanja za Pesem Evrovizije v Stockholmu pa tudi drugega. Morda letos nekoliko bolj s pritiskom na gumb 'mute' kot prejšnja leta, saj je bil intonančni vložek prenekaterih tekmovalcev v primerjavi z lanskimi še kako šepav (Poljaku je uspelo uvodni del, ki je bil v šundru dvorane slišati kot akapelni, v polfinalu zgrešiti za celo lego, kar pa ni bila ovira za njegovo uvrstitev v finale). 
Če kdaj, potem je letos Pesem Evrovizije odraz družbenega utripa stare Evrope, ki vedno bolj izgublja identiteto, ki vedno bolj izgublja svoj(e) jezik(e), kritično polemiko, vse tisto, kar naj bi Evropska unija okrepila. A ni. Ameriška kultura je medtem počasi kapljala čez Atlantski ocean, dokler se čašica ni nagnila in izlila. Kultura resničnostnih šovov je tukaj, kultura tehnologije je tukaj, kultura Kardashiank in Beyoncé je tukaj (in vse to smo lahko spremljali tudi na odru arene Ericsson), medtem pa se evropska kultura na Evroviziji - kjer si nekdaj že potem, ko je nastopajoči stopil na oder, vedel, iz katere države je -, vedno bolj razblinja.
Zdi se, kot da sta Ukrajina in Rusija, pa tudi Azerbajdžan in Armenija, na Evroviziji našli skupni jezik – angleščino. Ta je na prireditvi pronicala v vse pore, pa čeprav je Marija Šerifovič s pesmijo Molitva leta 2007 dokazala, da se zmaga nasmiha tudi pesmim, zapetim v jeziku, ki ga govori le nekaj več kot sedem milijonov ljudi.
Razen Bosne in Hercegovine ter Makedonije je večina od 42 nastopajočih izbrala jezik, ki ga v Evropi govorijo le v Združenem kraljestvu, na Irskem in Malti. Če je s tem razlogom pred leti 'pokleknila' Mati Rusija, je letos podobna usoda doletela celo vase zagledano Francijo in Italijo, katere predstavnika, Amir (J'ai cherché) in Francesca Michielin (No Degree Of Separation), svojega naroda le nista v celoti pustila na cedilu z zapetimi vložki v francoščini in italijanščini – samo spomnimo se, kakšen škandal je leta 2008 povzročil bradati in suhljati osvajalec iz preteklosti Sébastien Tellier, ko je v angleščini zapel pesem 'Divine.' Zgodba zase je bila letos Avstrija z eterično Zoë, ki je, pa ne le zato, ker je pela v francoščini, nekoliko spominjala na Vanesso Paradis.
Kot da ni bilo dovolj že to, da smo med gledanjem oddaje skorajda začeli razmišljati v angleščini, je bila gledalcem odvzeta tudi evforija ob tradicionalnem geopolitičnem podeljevanju točk tekmovalnim pesmim (Slovenci smo se tudi letos držali zlatega repertoarja in podelili 12 točk Srbiji, Rusiji (10), Hrvaški (8), avstrijski Zoë pa 6 točk). Po novem je glasove v živo iz posamezne države podelila strokovna komisija, nato pa so bili k tem glasovom prišteti še glasovi telefonskega glasovanja. Strokovna komisija je s točkami na prvo mesto uvrstila Avstralijo (Dami Im -  Sound of Silence), gledalci Rusijo (Sergej Lazarev -  You are the only one), zmagala pa je Ukrajina.
Ukrajinska predstavnica Džamala v pesmi '1944' (ki je zapela tudi v maternem jeziku) pripoveduje usodo svoje prababice. Bila je ena izmed 250.000 izgnanih Tatarov s Krimskega polotoka v času Stalina, ki je potekal v okviru kolektivnega kaznovanja zaradi domnevnega sodelovanja z nacisti. Pevka je ob zmagi voditelju Månsu, lanskemu zmagovalcu, dejala: ""Vem, da si pel o miru in ljubezni, ampak jaz si resnično želim miru in ljubezni za vse. Hvala, Evropaa!"". Pomenljive besede ob koncu 'politične bitke' med Ukrajino in Rusijo je na glasbenem odru doživela epilog z zmago Ukrajine (ruski gledalci so Džamali namenili drugo največje število točk za Armenijo, ukrajinski pa Lazarevu vseh 12 točk).
V resničnem življenju politiko in interesne skupine bolj malo zanimata 'mir in ljubezen'. Zveza Nato namreč vidi Rusijo kot ""agresorja"", ki ""predstavlja grožnjo miru"" vzhodnoevropskim in baltskim državam, zato je tam že in še bo okrepila svojo navzočnost. (Rusija si je namreč po referendumu leta 2014 priključila Krimski polotok, zaradi česar v Ukrajini ruščina ni več eden izmed dveh uradnih jezikov, razen v samorazglašenih avtonomnih regijah Doneck in Lugansk.) 
In medtem ko se zdi, da je Evropa nagradila politično pesem, vsaj tako trdijo Rusi, se hkrati zdi, da je imela nekoliko manj politične empatije do vprašanja beguncev in begunske krize, ki se jo Evropa otepa z vsemi štirimi. Grčija, ki se utaplja skupaj z nezakonitimi prebežniki in ki jo je Bruselj pred dobrim letom začel privijati zaradi dolžniške krize, Evrope v predizboru ni prepričala s pesmijo utopične dežele 'Utopia Land'. Tudi predstavniki Bosne in Hercegovine (Dalal & Deen ft. Ana Rucner & Jala) z izvedbo pesmi 'Ljubav je', pri kateri je bodeča žica na odru implicirala na prebežnike, ki so pred meseci stali pred madžarsko, makedonsko in tudi slovensko mejo, ni imela večjega učinka, saj ji ni uspel preboj v finale.
Evrovizija je v vseh pogledih razred zase, pa ne le zato, ker si jo je lani ogledalo 200 milijonov gledalcev. Poleg tega, da ima svoje goreče in srčne oboževalce, ki si vzamejo tudi po cel teden dopusta, da si ta šov brez primere (ki ga nekateri poimenujejo maškarada) ogledajo v živo in nekaj dni živijo svoje sanje, ga s komentarji ne morejo zaobiti niti #vednoimamoovsemmnenje udeleženci na Twitterju. Kdor je bil na Evroviziji, ve, da je to parada veselja, druženja in sprejemanja različnosti.
Namesto imena Evrovizija (Eurovision) bo sčasoma postal bolj primeren naziv Globalvizija (Globalvision), saj ta 'vizija', tako kot marsikaj drugega, s tisto staro Evropo nima nič več kupnega. Ko smo gledalci mislili, da bodo švedski gostitelji po bolj ali manj duhamornih vložkih predstavitve razvoja Evrovizije na Švedskem postregli z nečim 'ekskluzivnim', saj so se v nekajminutnem videospotu bahali s svojimi glasbenimi izstrelki; vse od Abbe, Europe, Dr. Albana, Roxette, Ace of Base in še in še, so nam postregli z Justinom Timberlakom, Američanom, ki se je kot mulec kalil v Disneyjevih studiih in glasbenem ustroju popindustrije. Res pa je, da je Justin kot član skupine Nsync sodeloval tudi s švedskih tekstopiscem in producentom Maxom Martinom, ki je podpisan pod marsikatero svetovno glasbeno uspešnico.
Ne preveč evrovizijska poteza organizatorjev, ki jo je, tako kot vse druge, mogoče razumeti le s finančnega vidika: ne pozabimo, Evrovizijo so letos prvič predvajali v ZDA, pa tudi na Kitajskem, v Kazahstanu in na Novi Zelandiji. Prvič v zgodovini tega tradicionalnega glasbenega šova je tekmovala tudi Avstralija*. Gledalce v oddaljenih državah so verjetno bolj prepričali z blondinkastim Justinom, kot bi jih z blondinkastimi, ok., mogoče danes že sivimi, fanti iz skupine Europe.
Formula gostovanja svetovnih popzvezdnikov na večjih glasbenih festivalih ni nič presenetljivega - na italijanskem San Remu se je držijo že nekaj let. A Italija je ena država, na Evroviziji pa je letos sodelovalo 42 držav, ki so v skupno malhico EBU-ja prispevale svoje cekinčke, in ni ga zlomka, da bi tudi v Evropi premogli kakšno glasbeno ime, ki ga poznajo v ZDA. Na tem mestu ni odveč omeniti, da je bila Romunija letos prvič izločena iz tekmovanja zaradi neplačanih obveznosti do Evropske radiofuzne zveze (EBU); romunski televiziji se je v nekaj letih dolg nakopičil 14,5 milijona evrov.
Res pa je tudi to, da se dvigujejo standardi nastopov in s tem njihova cena (nastop ruskega predstavnika Sergeja Lazareva naj bi bil vreden kar milijon evrov!). Lanski zmagovalec Švedske na Dunaju Måns Zelmerlöw je postavil nove smernice scenskih nastopov na odru Evrovizije z LCD-ekrani in vizualizacijami. In čeprav je bila Slovenija daleč od te smernice, je bil scenski nastop slovenske predstavnice ManuElle zagotovo najboljši nastop Slovenije do zdaj, škoda le, da so (smo) denar za nakup pirotehnike zbrali kakšnih deset let prepozno.
__________________
* Ob 60. obletnici Evrovizije na Dunaju je bila k sodelovanju povabljena tudi Avstralija, in sicer kot poseben gost. Evrovizija je namreč v Avstraliji izjemno priljubljena in jo javna televizija prenaša že več kot 30 let. Avstraliji je bil lani - poleg Francije, Nemčije, Italije, Španije in Združenega kraljestva - omogočen samodejen vstop v finalno oddajo. EBU je razmišljal, da bi podobno potezo z gostujočimi državami izvajal tudi v prihodnje. Nato pa je novembra 2015 oznanil, da se bo Avtralija kot tekmovalka vrnila na glasbeni izbor. Tehnično gledano, je tako Avstralija letos kot polnopravna članica tekmovala prvič, saj je nastopala tudi v preizboru.
"
http://www.rtvslo.si/kultura/knjige/pen-zagovarja-temeljne-vrednote-ki-smo-jih-skoraj-pozabili/393005,prebežniki,"
					14. maj 2016 ob 10:55
					Bled/Ljubljana/Celje - MMC RTV SLO, STA","
N. Ar.
","PEN zagovarja temeljne vrednote, ki smo jih skoraj pozabili","Pisatelji blejskega srečanja PEN-a bodo danes sklenili letošnji obisk Slovenije. Na včerajšnjem odprtju razstave o 90-letnici Slovenskega centra PEN v Narodni in univerzitetni knjižnici so opozorili na vrednote njihove temeljne listine, danes pa obisk končujejo z literarnim branjem v središču Celja.   Udeleženci pisateljskega srečanja, ki ga organizira slovenski center PEN skupaj z odborom pisateljev za mir mednarodnega PEN-a, bodo danes obisk Slovenije sklenili v Celju. Ogledali si bodo Stari grad, ostanke rimskega mesta in Celjski strop ter v središču mesta izvedli literarna branja.   Temeljna listina PEN-a je osnova vsem ljudem Po razpravah o aktualnih temah na Bledu so se včeraj preselili še v Ljubljano in se udeležili odprtja razstave o 90-letnici Slovenskega centra PEN v Narodni in univerzitetni knjižnici (NUK). Župan Zoran Janković je ob tem poudaril, da je v temeljni listini mednarodnega PEN-a zajeto vse tisto, kar smo skoraj pozabili. V njej je poudarjena svoboda izražanja in prevajanja, govori o tem, da smo proti nestrpnosti, diskriminaciji in za sodelovanje, je dejal Janković. Ta se mu zdi danes še bolj živa, Ljubljana pa je lahko zgled ne samo Sloveniji, ampak vsem mestom po Evropi.  Je zelena prestolnica Evrope, Unescovo mesto literature, ima stanovanje za preganjane pisatelje, Janković je prepričan, da bo s kandidaturo uspela tudi kot Evropska prestolnica kulture. Poleg tega je, kot je dejal, edina občina v Sloveniji, katere mestni svetniki so soglašali z nastanitvijo prebežnikov. Temeljna listina mednarodnega PEN-a je tako po županovem prepričanju osnova ne samo kulturnikom, temveč vsem ljudem.  Dobra in poštena beseda je močnejša od orožja ali bi vsaj morala biti Direktorica NUK-a Martina Rozman Salobir je pisatelje nagovorila z ""bojevniki in bojevnice peresa in besede"". Znak slovenske sekcije PEN, v katerem je upodobljeno pero, ki je zlomilo meč, po njenem mnenju simbolno sporoča, da je dobra in poštena beseda močnejša od orožja ali bi vsaj morala biti, za ta cilj pa si je treba prizadevati z vsemi močmi.  ""Tako razumemo poslanstvo organizacije, ki se zavzema za svobodo misli in izražanja, za mirno sožitje med narodi, spoštovanje kultur sveta, odpiranje prostora dialoga in za podporo diskriminiranim in preganjanim,"" je poudarila Rozman Salobirjeva.  Kratek sprehod skozi zgodovino slovenskega PEN-a, ustanovljenega v času, ko svobodomiselnost ni bila zaželena Avtorja Urša Kocjan in Samo Kristan sta si razstavo pred kavarno NUK-a zamislila kronološko kot kratek sprehod skozi zgodovino slovenskega združenja. Na njej so med drugim navedeni vsi dozdajšnji predsedniki, od prvega Otona Zupančiča do trenutnega Evalda Flisarja, in pomembnejši dogodki, ki so začrtali njegovo delovanje.  Ustanovitev Slovenskega centra PEN je bila pri mednarodnem PEN-u uradno potrjena novembra 1926. To je bilo pet let po prvem tovrstnem združenju, ki je nastalo v Londonu in ga je vodil John Galsworthy. Da je bilo slovensko združenje ustanovljeno med prvimi na svetu, gre zahvala takratnim svetovljanom Župančiču, Izidorju Cankarju, Francetu Steletu in Janku Lavrinu, ki so bili med pobudniki.  Omenjeni so, kot je povedal eden izmed nekdanjih predsednikov slovenskega PEN-a Tone Peršak, poznali tuje pisatelje in so sledili dogodkom v svetu. Drugi razlog pa je bil po njegovih besedah ta, da so se kmalu po ustanovitvi takratne kraljevine začeli kazati prvi pritiski: po prvih volitvah so bile prepovedane določene stranke, svobodomiselnost ni bila zaželena. Na neki način se zato Peršaku zdi logično, da se je v teh razmerah ustanovila tudi slovenska sekcija.  Slovenski PEN se je s svojimi pobudami dejavno vključeval v domače in mednarodno okolje, med drugim je obsodil nacizem in fašizem, ustanovil odbor pisateljev za mir s sedežem v Ljubljani ter obveščal svetovno javnost o osamosvajanju Slovenije. Mednarodna pisateljska srečanja je začel organizirati leta 1968, sprva v Piranu, od leta 1977 dalje na Bledu.  Razprave o prebežnikih, strahu, svobodi izražanja, neumnosti Pisatelji so na srečanju v preteklih dneh razpravljali o prebežnikih in terorizmu. Spregovorili so tudi o strahu, povezanem z obojim, v primežu katerega se je znašla Evropa, se dotaknili kurdskega vprašanja in med drugim našteli razloge za begunstvo v Bangladešu.   Dotaknili so se tudi svobode izražanja in se osredotočili na temo človeške neumnosti. Ugotavljali so, da je neumnost gonilo, ki pogajanja civilizacijsko zgodovino v neuspelih poskusih, da bi jo izkoreninila. Ob tem so opozorili, da neumnost uničuje človeštvo, in razmišljali o tem, kako lahko pisatelji prispevajo k njenemu omejevanju. Uvod v temo je podal avtor Enciklopedije neumnosti Matthijs van Boxsel.  Prvič se je uradno sešel tudi ženski komite mednarodnega PEN-a. Člani mednarodnega PEN-a bodo septembra na kongresu v Španiji odločali o spremembi ustanovnega akta, ki govori o boju proti rasni, razredni in nacionalni diskriminaciji in sovražnosti, ne omenja pa diskriminacije žensk. To težavo še posebej izpostavlja Jennifer Clement, prva ženska na čelu mednarodnega PEN-a.
"
http://www.rtvslo.si/kultura/knjige/humanitarnost-velja-le-dokler-ne-pride-do-vecje-krize/392942,prebežniki,"
					13. maj 2016 ob 13:57
					Bled - MMC RTV SLO, STA","
M. K.
","""Humanitarnost velja le, dokler ne pride do večje krize""","Begunci so tema, ki zadeva vse. Vsi smo odgovorni za to, saj vsi vozimo avtomobile, uporabljamo telefone in vso sodobno tehnologijo, ki temelji na izkoriščanje virov v državah, od koder prihajajo begunci. S temi besedami je dopoldansko okroglo mizo Mirovnega komiteja Mednarodnega PEN-a vpeljala Teresa Salema iz portugalskega centra PEN-a.
Okroglo mizo, ki jo je portugalska predstavnica tudi moderirala, so v sklopu 48. srečanja na Bledu posvetili temi prebežnikov in terorizma. Udeleženci so med drugim spregovorili o strahu, povezanem z obojim, v primežu katerega se je znašla Evropa, se dotaknili kurdskega vprašanja in med drugim našteli razloge za begunstvo v Bangladešu.
Čas, da premislimo temelje našega sveta Tone Peršak je uvodoma spomnil na jesensko invazijo beguncev po t. i. balkanski poti, na katero so se evropske države odzvale različno - nekatere so prevzele vlogo transferja, druge so postavljale ograje, spet tretje, Nemčija, pa reševale čast Evrope in bile pripravljene sprejeti večje število beguncev. Ti dogodki so pred nas postavili vprašanja o nas samih, pravi. Evropa je izumila humanizem, človekove pravice in humanitarnost kot sistem delovanja družbe, vse te opredelitve pa so bile zdaj postavljene pod vprašaj. Izkazalo se je, kot je poudaril Peršak, da te opredelitve veljajo le, dokler se ne pojavi večja kriza.
Peršak je prepričan, da prebežniška kriza in panično odzivanje na teroristične akcije pričata o nemoči in krizi evropske zavesti oziroma civilizacije, ki se spopada s tem, da je družba razpadla na številne posameznike. Ta družba je po njegovih besedah ranljiva in prestrašena, ker je samo še navidezna in zato se v resnici vsak član družbe počuti samega in ogroženega. Zato bo treba ponovno premisliti temelje našega sveta, saj kaže, da ta s tradicionalnimi sredstvi svojih težav ne more rešiti.
Najboljše zdravilo proti strahu je umetnost O strahu je spregovorila tudi Elena Stefoi iz romunskega centra PEN. Meni, da sta umetnost in literatura najboljše zdravilo zanj. Migracije in terorizem pa so, kot je dejala, del našega življenja, zato jih je treba sprejeti.
Kurdsko vprašanje in izgubljanje vere v mir  Omar Fidan in Jabar Kadir iz kurdskega centra PEN sta predstavila situacijo Kurdov, ki so jim še vedno kršene osnovne človekove pravice. Poleg tega več milijonov Kurdov živi zunaj svoje domovine. Kot je dejal Fidan, so si, ko gre za Kurde, vsi enotni, da ne morejo storiti ničesar, tako ZDA kot Kitajska in Evropa. Zato ljudje na tej točki po njegovih besedah ne verjamejo več v mir, postajajo obupani, življenje za njih izgublja smisel. Ob tem pa, kot je dejal, tudi Evropsko sodišče za človekove pravice očitno meni, da ni treba storiti ničesar.
Rešitev sta boljša izobrazba in zmanjšanje revščine Predstavnica bangladeškega centra Syeda Aireen Jaman pa je osvetlila razmere v Bangladešu, kjer so zaradi groženj s smrtjo državo morali zapustiti številni blogerji, pisatelji in založniki. Kot je dejala, skušajo v Bangladešu predvsem mladim oprati možgane in jih prepričati, da so blogerji grožnja islamu. Možnost za rešitev iz danih razmer vidi v delavnicah in seminarjih, predvsem pa sta potrebna boljša izobrazba in zmanjšanje revščine v državi.
Edvard Kovač je razmišljal o tem, kam naj se naseli pisatelj. Prepričan je, da je poklicanost pisateljev, da se naselijo v občutja drugega človeka. To nam lahko pomaga, da začnemo bolje razumevati tudi svoj lastni notranji svet.""Ljudje, ki se bojijo, so nevarni""Okrogli mizi je sledila razprava o terorizmu in svobodi izražanja, ki jo je moderiral Kovač. Po njegovih besedah svoboda izražanja nekaj tako globokega, da brez nje ne bi bilo človeštva niti kulture.
Sylvestre Clancier iz francoskega centra PEN je dejal, da bi morala biti svoboda izražanja temelj demokracije. Prepričan je, da ne bi smela imeti omejitev, če jih začnemo postavljati, je konec svobode izražanja. Braniti svobodo izražanja ne pomeni le braniti svoje, ampak tudi svobodo drugega, poudarja. Svoboda izražanja je tista, ki demokracije loči od psevdodemokracij in diktatorskih režimov. Država naj bi jamčila naše svoboščine. Ubraniti moramo laičnega duha in sekularizacijo in ta boj moramo biti z besedami, je prepričan Clancier. 
Dejal je, da moramo tiste, ki prihajajo v Evropo, sprejeti. Najprej moramo sprejeti in spoštovati sebe, da bomo lahko spoštovali druge in da jim ne bomo škodili. Sprejeti druge je naša naloga, meni Clancier. Da bi utrdili naše svoboščine in zagotovili trajnostni razvoj sveta, se moramo boriti proti svojim strahovom. Ljudje, ki se bojijo, so nevarni. Nevednost predstavlja težavo, zato je izobraževanje še kako pomembno, je še dodal.
""Barbari smo, ker jih ne sprejmemo."" Terorizem ni povezan s svobodo izražanja, poudarja. Zaradi populizma je vrsta evropskih voditeljev začela uporabljat izraz ""vojna proti terorizmu"". Vendar, kot poudarja Clancier, teroristov ni veliko, res pa je, da naredijo veliko hudega. Zmanipulirani so do tolikšne mere, da so pripravljeni tvegati lastna življenja. Proti temu se lahko borimo z delom z otroki in mladimi, ki so zašli na kriva pota. ""Barbari smo, ker jih ne sprejmemo. Oni le iščejo upanje in kaj delamo mi? Postavljamo meje,"" je sklenil Clancier.
Nadežda Čačinovič iz hrvaškega PEN-a meni, da je treba braniti možnost, da lahko jasno in glasno govorimo. Kot je povedala, sveta ne sprejema takšnega, kot je, zato se brani z besedami. Predsednica Mednarodnega PEN-a Jennifer Clement je spregovorila o razmerah v Mehiki, kjer vlada ""ideologija zlobnega kapitalizma"" in kjer je v zadnjih letih izginilo 100.000 ljudi, 7.000 ljudi pa je bilo ubitih.
Ob 90-letnici slovenskega centra PENDogajanje srečanja se danes seli v Ljubljano, kjer so v NUK-u odprli razstavo ob 90-letnici slovenskega centra PEN (utrinke z odprtja boste videli v spodni galeriji). Uro pozneje je sledil pogovor z Jennifer Clement. Slavnostni govorec na odprtju razstave je ljubljanski župan Zoran Janković, goste pa sta pozdravila ravnateljica NUK-a Martina Rozman Salobir in predsednik SC PEN-a.
"
http://www.rtvslo.si/begunska-kriza/aprila-v-grcijo-90-odstotkov-manj-prebeznikov/392895,prebežniki,"
					13. maj 2016 ob 08:23,zadnji poseg: 13. maj 2016 ob 17:14
					Rim - MMC RTV SLO, Reuters, STA","
K. Št., B. V.
",Aprila v Grčijo 90 odstotkov manj prebežnikov,"Pred obalo Sicilije je italijanska obalna straža rešila več kot 800 prebežnikov. Medtem ko se je sprva poročalo, da jih je večina iz Sirije, pa se je izkazalo, da ni tako.
Italijanska obalna straža je s prve ladje rešila 515 ljudi, z druge pa okoli 342, med katerimi je bilo po prvotnih poročilih 150 sirskih beguncev in več kot 40 Iračanov.
Nadaljnji pregled rešenih prebežnikov pa je pokazal, da je na krovu sicer verjetno bilo nekaj Sircev in Iračanov, a je med prebežniki veliko Egipčanov, Somalcev in Eritrejcev, poroča Reuters. ""Večina jih ni iz Sirije,"" je dejala tiskovna predstavnica Visokega komisariata Združenih narodov za begunce Carlotta Sami. Potrdila je sicer, da sta ladji izpluli iz Egipta, in ne iz Libije, ki je običajno izhodišče za morsko pot prebežnikov v Evropo.
Kot je še dejala, je pot iz Egipta zelo dolga in tvegana, med rešenimi prebežniki so bile številne družine z otroki, po morju pa so brezciljno pluli več dni, do enega tedna. Med ljudmi na krovu je bilo več mladoletnikov.
Tiskovni predstavnik Mednarodne organizacije za migracije Flavio di Giacomo je dejal, da je letos v Italijo prispelo okoli 31.000 prebežnikov, med njimi le 26 sirskih državljanov. Večina prebežnikov, ki je prispela v Italijo, je bila iz Afrike.
V Evropo skozi ItalijoPotem ko se je t. i. balkanska pot za prebežnike zaprla, so številni nezakoniti prebežniki spremenili svojo pot v Evropo, saj ne prihajajo več tako množično čez grške otoke, temveč čez Sredozemsko morje v Italijo. Aprila se je število prebežnikov, ki iz Turčije v Grčijo potujejo nezakonito, zmanjšalo za 90 odstotkov, je sporočila agencija EU-ja za zunanje meje Frontex. Prvič po lanskem juniju je v Italijo prispelo več prebežnikov kot na otoke v Egejskem morju.
Marca sta Evropska unija in Turčija sklenili dogovor, da bo Unija nezakonite prebežnike z grških otokov vračala v Turčijo, v zameno pa bo Evropska unija sprejela sirske begunce. Turčija za oskrbo prebežnikov od držav članic EU-ja dobiva finančno pomoč kot tudi zagotovilo o vizumski sprostitvi in nadaljevanju postopnih pogajanj.
Marca so v Grčiji zaznali 26.971 prihodov prebežnikov, januarja pa 67.415. V Italijo je medtem aprila prispelo 8.370 prebežnikov, kar je tudi svojevrsten upad, ugotavlja Frontex. Število prihodov je v primerjavi z marcem upadlo za 13 odstotkov, v primerjavi z lanskim letom pa celo za polovico. Še naprej največ prebežnikov v Italijo prihaja iz Eritreje, Egipta in Nigerije.
Erdogan Zahod obtožil hinavščineA EU ne želi tako zlahka ugoditi Ankari, ki grozi, da bo odstopila od marčevskega dogovora. Bruselj namreč kot pogoj za odpravo vizumov za turške državljane od partnerice zahteva spremembo protiteroristične zakonodaje, česar ta noče izpolniti. Turški predsednik Recep Tayyip Erdogan je tako EU obtožil hinavščine, Zahod pa, da je Turčijo v boju proti skrajni Islamski državi (IS) pustil samo. Ob tem je napovedal, da se Turčija pripravlja na to, da bo sirsko stran meje očistila džihadistov.
Nemška kanclerka Angela Merkel je zavrnila očitke, da se EU z dogovarjanjem glede begunske politike postavlja v preveč odvisen položaj od Turčije. ""Evropa se mora naučiti boja proti razlogom za beg in ljudem omogočiti, da jim sploh ne bi bilo treba bežati. S tem smo seveda, kar je zdaj pogosto kritizirano pri dogovoru s Turčijo, v odvisnosti,"" je po poročanju nemške tiskovne agencije DPA Merklova dejala danes na konferenci o Evropi v Berlinu.
"
http://www.rtvslo.si/svet/nemci-preiskujejo-40-prebeznikov-potencialnih-teroristov/392771,prebežniki,"
					11. maj 2016 ob 17:16
					Berlin - MMC RTV SLO, Reuters","
A. V.
","Nemci preiskujejo 40 prebežnikov, potencialnih teroristov","Nemške oblasti med prebežniki, ki so v preteklem letu prišli v Nemčijo z Bližnjega vzhoda, vsaj za 40 oseb sumijo, da so islamistični skrajneži oziroma teroristi.
V preteklosti je nemška vlada predvsem zaradi bojazni pred odzivom javnosti zmanjševala možnost potencialnih teroristov med 1,1 milijona prebežniki, ki so lani vstopili v Nemčijo.
Med prebežniki številni brez dokumentov  A direktor nemške obveščevalne službe (Zveznega urada za zaščito ustave) Hans-Georg Maassen je prejšnji teden izjavil, da je Islamska država (IS) verjetno nekaj teroristov poslala na pot v Evropo tudi po t. i. balkanski poti iz Grčije. ""Ni skrivnost, da sem zaskrbljen zaradi velikega števila prebežnikov, katerih identiteta je neznana, saj ob vstopu v državo niso imeli nobenih dokumentov,"" je dejal Maassen.
Pod lupo 369 oseb, nadaljnje preiskave za 40 primerovPredstavnica za stike z javnostjo nemške zvezne kriminalistične policije (BKA) je pojasnila, da so preiskovali skupaj 369 osumljenih terorizma med prebežniki, od katerih je 40 primerov zahtevalo nadaljnje postopke zveznih organov pregona. ""Varnostni organi so dobili namige, da se teroristi načrtno tihotapijo skupaj s prebežniki z namenom terorističnih napadov v Nemčiji,"" je dejala.   
Dva pariška napadalca po balkanski poti Dva izmed napadalcev v Parizu, kjer je lani umrlo 130 ljudi, sta prišla v Evropo po balkanski poti. Prav tako obstajajo dokazi, da naj bi edini preživeli iz pariških napadov Salah Abdeslam na jugu Nemčiji v Ulmu pobral tri še neidentificirane skrajneže, ki so v Evropo prišli z begunskim tokom lani oktobra. 
Aretacije domnevnih džihadistovFebruarja letos so nemške oblasti v begunskem centru pri mestu Attendorn aretirale 35-letnega Alžirca in njegovo ženo. Moški je domnevno član IS-ja. Nekaj dni pozneje pa so v Mainzu aretirali še 32-letnega moškega, ki se je pred prihodom v Nemčijo prek Turčije boril za IS v vzhodni Siriji.
Pritisk na Merklovo se je zmanjšal  V zadnjem času se je po zaprtju balkanske poti število prebežnikov v Nemčiji močno zmanjšalo, kar je tudi ublažilo kritike in pritisk na nemško kanclerko Angelo Merkel, ki je z besedami ""Wir schaffen es"" oziroma ""zmoremo"" lani jeseni izrekla dobrodošlico na stotisoče prebežnikom, namenjenim v Nemčijo, oziroma jih ""povabila"".           
 
"
http://www.rtvslo.si/svet/hrw-turska-obmejna-straza-marca-in-aprila-ubila-pet-sirskih-beguncev/392677,prebežniki,"
					10. maj 2016 ob 15:22,zadnji poseg: 10. maj 2016 ob 18:13
					Ankara, Idomeni - MMC RTV SLO, STA","
B. V.
",HRW: Turška obmejna straža marca in aprila ubila pet sirskih beguncev,"Organizacija za varstvo človekovih pravic Human Rights Watch (HRW) je razkrila svoje ugotovitve, in sicer, da so pripadniki turške obmejne straže ubijali in pretepali sirske begunce, ki so skušali prečkati mejo.
Kot so sporočili v HRW-ju, gre za nasprotje uradnim trditvam vlade v Ankari, da je turška meja odprta. ""Medtem ko višji turški uradniki sporočajo, da pozdravljajo sirske begunce z odprtimi mejami in rokami, jih njihova obmejna straža ubija in pretepa,"" je povedal Gerry Simpson iz HRW-ja, poroča nemška tiskovna agencija DPA.
Kot navaja HRW, je turška obmejna straža marca in aprila ubila pet ljudi, tudi enega otroka, 14 pa je bilo huje ranjenih. Incidente je omenjena organizacija označila za ""resnično grozljive"".
Pa vloga EU-ja?HRW je kritičen tudi do EU-ja, ki je sklenil dogovor s Turčijo, v okviru katerega je predviden dvosmerni proces vračanja nezakonitih prebežnikov z grških otokov v Turčijo in preseljevanja sirskih beguncev iz Turčije v članice EU-ja.
""Uradniki EU-ja bi morali uvideti, da njihova rdeča luč prebežnikom za vstop v EU daje Turčiji zeleno luč za zaprtje njene meje,"" je dejal Simpson in dodal, da s tem prosilci za azil z vojnih območij ne bodo imeli kam iti.
Turčija po navedbah HRW-ja potiska begunce nazaj v Sirijo že od lanskega leta. Med zadnjimi krizami na severu Sirije je imela Turčija za Sirce, ki so bežali pred vse bolj zaostrenim nasiljem, med katerim so bili tudi napad sirske vlade na Alep ter letalski napadi na begunska taborišča, svojo mejo skoraj popolnoma zaprto, še poroča DPA.
Medtem iz Danske poročajo, da so prebežniki hoteli preplavati ledeno mrzlo morje med Dansko in Švedsko. Danska policija je tako iz morja v ožini Öresund potegnila enega prebežnika, trem pa je uspelo priplavati na kopno. Morje na tem območju ima trenutno le okoli osem stopinj Celzija.
Četverica je med prečkanjem morja pristala na redko poseljenem danskem otoku Saltholm, okoli štiri kilometre stran od obale. Dva prebežnika sta nato potrkala na vrata neke hiše in lastnika povprašala, ali sta že na Švedskem, in želela zaprositi za azil. Lastnik je poklical policijo, ta pa je po poročanju portala The Local sprožila obsežno operacijo s čolni, helikopterji in potapljači.
Francoska tiskovna agencija poroča, da ne gre za osamljen primer prebežnikov, ki skušajo doseči Švedsko. Ta je lani sicer registrirala 163.000 prošenj za azil in velja za prijazno do azilantov. Po navedbah danskih oblasti je med 4. januarjem in 13. aprilom 46 ljudi skušalo peš prečkati železniški predor do mosta Öresund, ki povezuje Dansko in Švedsko.
Streljali tudi na SlovaškemMedtem so na Slovaškem cariniki v ponedeljek v bližini madžarske meje streljali na avtomobil tihotapcev z ljudmi in pri tem ranili 26-letno sirsko begunko. Njeno stanje je stabilno. Streljati so začeli, ker se voznik enega izmed treh avtomobilov, v katerih je bilo šest tihotapcev in 11 beguncev, ni želel ustaviti, poroča francoska tiskovna agencija AFP.
Tihotapljenje skozi Slovaško v Nemčijo se je začelo, ko je Avstrija na meji z Madžarsko uvedla začasni nadzor. Slovaški premier Robert Fico je po ponovni izvolitvi na marčevskih volitvah zavrnil kvotni sistem EU-ja za prerazporeditev beguncev, v skladu s katerim bi morala Slovaška sprejeti okoli 2.300 prosilcev za azil.
V Idomeniju spopad prebežnikovMedtem iz begunskega centra v Idomeniju na grško-makedonski meji poročajo o pretepu prebežnikov, v katerem je bil poškodovan najmanj en človek. Spopadli so se pakistanski in afganistanski državljani, ki so se začeli obmetavati s kamenjem in drugimi predmeti, poroča srbska tiskovna agencija Tanjug.
Grška policija, ki sporoča, da vzrok spopada ni znan, je spopad poskušala ustaviti s solzivcem, prijeli niso nikogar.
Prebežniki v begunskem centru v Idomeniju, kjer je zaradi zaprtja balkanske begunske poti obtičalo okoli 10.000 ljudi, živijo v zelo slabih razmerah. Grške oblasti se že več mesecev trudijo, da bi jih premestili v bolje organizirane kampe, vendar brez uspeha. Ljudje v Idomeniju namreč zahtevajo odprtje meja in še vedno upajo na nadaljevanje svoje poti proti zahodu in severu Evrope.
V Grčiji, skozi katero je od začetka leta 2015 šlo več kot milijon ljudi, je obtičalo okoli 53.000 beguncev in migrantov.
"
http://www.rtvslo.si/svet/madzarsko-vrhovno-sodisce-odobrilo-referendum-o-begunskih-kvotah/392103,prebežniki,"
					3. maj 2016 ob 14:48
					Budimpešta, Atene - MMC RTV SLO, STA","
B. V.
",Madžarsko vrhovno sodišče odobrilo referendum o begunskih kvotah,"Madžarsko vrhovno sodišče je odobrilo referendum o obveznih begunskih kvotah, na podlagi katerih bi članice EU-ja sprejele prebežnike. Medtem iz Grčije poročajo o upadu prihoda prebežnikov.
Pobudnik referenduma je madžarska vlada, poznavalci pa ocenjujejo, da gre za poskus premierja Viktorja Orbana, da dobi politično podporo za svoja protipriseljenska stališča.
Kot poroča madžarska tiskovna agencija MTI, bodo volivci in volivke na referendumu odgovarjali na vprašanje: ""Ali želite dovoliti Evropski uniji, da brez podpore parlamenta predpiše preselitev Nemadžarov na Madžarsko?""
Orban: ""Ne"" bo glas za neodvisno MadžarskoOrban je v preteklosti izjavil, da bo ""ne"" na referendumu glas za neodvisno Madžarsko. Vrhovno sodišče je o razpisu referenduma odločalo, potem ko so bile vložene štiri pritožbe na odločitev madžarske volilne komisije, ki je potrdila referendumsko vprašanje.
Referendum, ki naj bi bil izveden do konca leta, bo veljaven, če bo volilna udeležba več kot 50 odstotkov.
Upad prispelih prebežnikov iz Turčije v GrčijoMedtem ko želi vlada v Budimpešti preprečiti nastanitev prebežnikov, ki so že v EU-ju, na Madžarskem, visoki komisariat ZN-a za begunce (UNHCR) in grški štab za begunsko krizo sporočata, da je število prosilcev za azil, prispelih iz Turčije v Grčijo, močno upadlo. Aprila je tako v Grčijo prišlo 3.469 prosilcev za azil.
Gre za znaten upad glede na april lani, ko je bilo to število 13.556. Upad je še očitnejši v primerjavi s prvimi meseci letošnjega leta. Januarja jih je namreč prišlo 67.415, februarja 57.066 in marca 26.971.
Tudi v prvih dneh maja število prebežnikov, ki so prispeli v Grčijo, ostaja nizko. Konec tedna jih je na grške otoke iz Turčije prišlo le 112. V ponedeljek in zgodaj davi je na otok Samos prišlo 61 prosilcev za azil, medtem ko na preostalih otokih niso zaznali novih prebežnikov, navedbe grškega centra povzema nemška tiskovna agencija DPA.
Upad števila novih prebežnikov je predvsem posledica uveljavitve dogovora med EU-jem in Turčijo o upravljanju migracijskih tokov. Spomnimo, omenjeni dogovor, po katerem se iz Grčije v Turčijo vračajo prebežniki, v zameno pa bo Ankara prejela znatno finančno spodbudo, hitrejšo vizumsko liberalizacijo in pospešitev pristopnih pogajanj, je tarča ostrih kritik človekoljubnih organizacij. V Amnesty International tako opozarjajo, da dogovor krši mednarodno pravo.
V Grčiji kljub upadu napetoGrčija se sooča z velikim številom prebežnikov na njenem ozemlju, obljubljena podpora EU-ja pa ni v celoti uresničena. Na grške otoke tako ni prišel še nihče od strokovnjakov za azil, ki so jih Grčiji obljubile druge članice Unije, od obljubljenih 2.300 pripadnikov varnostnih sil pa jih je na terenu trenutno le polovica.
V sprejemnih centrih za begunce na otokih Ios in Lezbos je napeto. Nastanjenih je namreč precej več ljudi, kot jih lahko centri sprejmejo, noben prebežnik pa noče nazaj v Turčijo. Nasprotno, želijo nadaljevati pot proti severu in zahodu Evrope.
V Idomeniju vztraja več kot 10.000 ljudiRazmere za prebežnike niso težke le na otokih. V begunskem centru Idomeni ob meji z Makedonijo v šotorih in odsluženih železniških vagonih še vedno vztraja več kot 10.000 ljudi, ki upajo na ponovno odprtje meje in nadaljevanje poti proti srednji in zahodni Evropi ter se ne želijo preseliti v zbirne centre po Grčiji.
Vse več ljudi pa skuša čez Sredozemsko morje priti v Evropo, in sicer v Italijo. Po podatkih Organizacije za migracije (IOM) je letos v Sredozemskem morju utonilo ali je pogrešanih že 1.343 prebežnikov.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj. 
"
http://www.rtvslo.si/svet/novih-vec-deset-pogresanih-prebeznikov-v-sredozemskem-morju/392033,prebežniki,"
					2. maj 2016 ob 16:29,zadnji poseg: 2. maj 2016 ob 19:14
					Ljubljana - MMC RTV SLO, STA","
B. V.
",Novih več deset pogrešanih prebežnikov v Sredozemskem morju,"V Sredozemskem morju je spet pogrešanih več deset prebežnikov. Med poskusom, da bi se z gumijastega čolna vkrcali na trgovsko ladjo, ki jih je nameravala rešiti, jih je v morje padlo od 20 do 30.
Za ponesrečenimi se je izgubila vsaka sled in veljajo za pogrešane, so povedali preživeli prebežniki.
Nekateri izmed skupno 454 preživelih, ki jih je norveška ladja v okviru operacije EU-ja prepeljala v pristanišče Pozzallo na Siciliji, so povedali, da jih je najprej rešila trgovska ladja, ki je priplula mimo njihovega čolna. Med vkrcavanjem na trgovsko ladjo je med prebežniki izbruhnilo prerivanje, zaradi česar je v morje padlo od 20 do 30 ljudi.
Italijanska tiskovna agencija Ansa poroča, da so po tragediji v morju našli trupli dveh prebežnikov, ki so ju prav tako prepeljali v Pozzallo. Med preživelimi so tudi dve nosečnici in begunec s strelno rano v roki ter 24-letni Malijec, ki naj bi vozil čoln in so ga italijanske oblasti že prijele.
Po podatkih Mednarodne organizacije za migracije (IOM) je med poskusom, da bi dosegli obalo Italije, letos umrlo ali je pogrešanih 863 ljudi.
Danska spet podaljšala nadzor meje z NemčijoDanska vlada se je medtem odločila spet podaljšati začasni nadzor meje z Nemčijo, ki ga je uvedla januarja, in sicer že šestič. Po besedah ministrice za integracije Inger Støjberg je nadzor potreben za preprečevanje izredno velikega števila prebežnikov in migrantov, da bi vstopili v državo.
Kot je dodala, je pritisk na zunanje meje Evropske unije še vedno znaten, migranti in prebežniki pa ob zaprtih mejah iščejo alternativne poti, je poročala francoska tiskovna agencija AFP.
""Ko prosilci za azil brez ustreznih identifikacijskih dokumentov ne morejo potovati na Švedsko, obstaja resno tveganje, da bo veliko beguncev in migrantov obtičalo v naši državi,"" je dejala ministrica.
Danska je nadzor meje z Nemčijo uvedla 4. januarja, le nekaj ur zatem, ko je Švedska od železniških, avtobusnih in trajektnih prevoznikov začela zahtevati preverjanje identitete potnikov, ki prihajajo iz Danske.
Lani je Danska prejela več kot 21.000 prošenj za azil, kar je za 44 odstotkov več kot leta 2014. To je še vedno precej manj kot Švedska, ki je lani prejela 163.000 prošenj.
Možnost podaljšanja nadzora znotraj schengenaMedtem ko je Danska nadzor na meji podaljšala, pa Evropska komisija o podaljšanju nadzora na mejah znotraj schengenskega območja še razmišlja. Kot so sporočili iz Bruslja, bi lahko komisija podaljšanje predlagala v sredo, če bi se prihod prebežnikov in resne pomanjkljivosti pri nadzoru zunanjih meja nadaljevali.
O podaljšanju mejnega nadzora po 12. maju sicer razmišlja več držav članic, med njimi naj bi bili tudi Avstrija in Nemčija. V Bruslju so sicer potrdili, da so seznanjeni z namero več držav, ki želijo za šest mesecev podaljšati nadzor na notranjih mejah. Po navedbah govornice Evropske komisije Mine Andreeve so v zvezi s tem prejeli pismo petih članic, pri čemer govornica komisije ni želela razkriti, za katere države gre.
Te države naj bi nadzor na mejah podaljšale s 13. majem, dan po tistem, ko se iztečejo obstoječi izredni ukrepi.
"
http://www.rtvslo.si/svet/alternativa-za-nemcijo-islam-ne-sodi-v-nemcijo/391990,prebežniki,"
					1. maj 2016 ob 18:45
					Stuttgart - MMC RTV SLO, STA","
B. V.
",Alternativa za Nemčijo: Islam ne sodi v Nemčijo,"V Stuttgartu se končuje dvodnevni kongres skrajno desne stranke Alternativa za Nemčijo (AfD), ki je bil osredotočen na sprejemanje novega programa stranke.
V programu se stranka opredeljuje kot vsenemška, kritična pa je do vse večje integracije EU-ja in zavrača evropsko bančno unijo. Kot poroča Deutsche Welle, se v AfD-ju zavzemajo za izstop iz območja z evrom, ohranjanje tradicionalne družine, več referendumov in ohranjanje jedrske energije v Nemčiji.
Današnja razprava pa je potekala predvsem glede islama in priseljevanja. Člani in članice so z glasovanjem v program tako vnesli poglavje z naslovom Islam ne sodi v Nemčijo.
""Ortodoksni islam, ki ne spoštuje naše pravne ureditve ali ji celo nasprotuje in ki zahteva položaj edine veljavne religije, ni združljiv z našo pravno ureditvijo in kulturo,"" piše v programu. Ob tem so člani zavrnili vnos določila, ki bi zagotavljalo, da muslimanov ne bodo na splošno zavračali.
V programu še piše, da bi moralo biti financiranje gradnje in delovanja mošej iz tujine prepovedano. AfD zavrača tudi minarete in klice k molitvi, v stranki pa so se tudi izrekli za prepoved nošenja naglavnih rut za deklice in ženske v šolah ter za prepoved polnega zakrivanja v javnosti.
Izžvižgan član, ki je hotel bolj prefinjeno razpravoČlana, ki je pozval k bolj prefinjeni razpravi brez sovražne retorike in ki je spomnil, da je svoboda vere ena temeljnih svoboščin, je občinstvo izžvižgalo. Podpredsednica stranke Beatrix von Storch je odgovorila z besedami, da stranka zelo dobro razlikuje med političnim in osebnim islamom. ""Ne nameravamo izgnati vseh muslimanov,"" je zagotovila.
Medtem ko so se člani stranke v besedilu v soboto zvečer zavzeli za zavračanje ""priseljevanja, še posebej iz tujih kulturnih območij"", pa so nato iz besedila črtali določilo, ki bi zavračalo migracije.
Muslimani ne, kristjani daŠtevilni člani so se pozneje spominjali, da se je stranka že od samega začetka zavzemala za nadzorovane migracije po vzoru Kanade in menili, da se od tega ne bi smeli oddaljiti. Nekateri govorci so menili, da so problematični predvsem muslimanski prebežniki, medtem ko so na primer krščanski prebežniki iz Azije v Nemčiji dobrodošli.
Zdajšnja različica programa tako navaja, da so ""za trg dela primerno usposobljeni prišleki z visoko stopnjo pripravljenosti na integracijo"" dobrodošli.
Nekaj več članov (51,9 odstotka) je sicer podprlo odločitev vodstva stranke o izredni razpustitvi deželnega združenja stranke v nemški zvezni deželi Posarje. V stranki so se za to potezo odločili zaradi stikov vodstva v Posarju z desnimi ekstremističnimi skupinami.
Spomnimo, v soboto so skušali levičarski protestniki preprečiti prihod članov stranke na kongres. Policija je aretirala okoli 500 ljudi.
AfD pod vodstvom predsednice Frauke Petry je zastopan v parlamentih osmih nemških zveznih dežel, priljubljenost stranke pa se krepi tudi na državni ravni. Javnomnenjske ankete ji trenutno pripisujejo od 12 do 14 odstotkov podpore volivcev.
Objavljeni osebni podatki okoli 2.000 članovMedtem je za razburjenje poskrbela objava osebnih podatkov okoli 2.000 članov stranke na spletu, poroča nemška tiskovna agencija DPA.
Na neki radikalni levičarski spletni strani so se namreč pojavila imena, naslovi in telefonske številke okoli 2.000 članov AfD-ja. Gre za seznam prijavljenih na kongres, kako se je ta znašel v rokah levičarjev, pa ni jasno, poroča Spiegel.
Jörg Meuthen iz vodstva stranke je zaradi objave že napovedal ""kazenski pregon"". Ob tem je dejal, da lahko razume, da je uhajanje podatkov med člane vneslo precej nemira. ""To, kar se dogaja, niso igrice,"" je poudaril.
"
http://www.rtvslo.si/svet/protesti-prebeznikov-po-lezbosu-tudi-na-hiosu/391852,prebežniki,"
					29. april 2016 ob 14:05
					Atene, Berlin - MMC RTV SLO, Reuters, STA","
B. V.
",Protesti prebežnikov po Lezbosu tudi na Hiosu,"Na grškem otoku Hios so danes izbruhnili protesti prebežnikov, ki nasprotujejo prihodu novih prebežnikov v center, kjer je že 2.100 ljudi, čeprav je center namenjen 1.100 prebežnikom.
Protestniki so z zaporo ceste onemogočili dostop do desetih bivalnih zabojnikov, si čimer so želeli preprečiti prihod novih prebežnikov v namestitveni center, je poročal grški časopis Katimerini.
Prosilci za azil živijo v slabih razmerah, obenem pa še v strahu pred tem, da jih bodo v okviru dogovora med Turčijo in EU-jem vrnili v Turčijo. V sredo je tako spodletel poskus razbremenitve centra, ko so želeli prebežnike s čolni prepeljati na druge grške otoke, a so ti, misleč, da jih bodo prepeljali v Turčijo, zapustili čolne in se skrili pred policisti.
Po podatkih grške vlade je na Hiosu trenutno 2.100 prebežnikov, center pa je namenjen sprejemu 1.100 ljudi. Med begunci se tako pojavljajo številne napetosti in spopadi. Pred dnevi so izgredi izbruhnili tudi na otoku Lezbos, in sicer v zaprtem centru za pridržanje prebežnikov. Takratne nemire naj bi sprožil incident, v katerem je domnevno policist udaril mladoletnega prebežnika.
Od četrtka rešenih 600 prebežnikov ob LibijiMedtem prihaja poročilo, da so od četrtka v okviru petih reševalnih akcij iz libijskih voda na varno pripeljali 600 prebežnikov. Reševanje je vodila italijanska obalna straža.
V reševanje so bile vključene tudi nemške in španske ladje, ki delujejo v okviru mednarodne operacije EU-ja Sophia, ki ima nalogo zbiranja informacij in patruljiranja na odprtem morju.
Nemčija svari pred prebežniki, ki prihajajo prek Libije in ItalijeNemški notranji minister Thomas de Maiziere je v petek dejal, da je, potem ko so begunci prenehali prihajati v Nemčijo prek Balkana, vprašanje, ali se bo povečalo število prebežnikov, ki bodo prihajali prek Libije in Italije.
""Jasno je, da je balkanska pot stvar preteklosti in po njej ne bodo in ne bi smeli več prihajati ljudi v Nemčijo in Avstrijo ter naprej v osrednjo Evropo,"" je dejal de Maiziere na tiskovni konferenci v Potsdamu. Ob tem je izpostavil alternativne poti, tako na Balkanu kot prek Libije in Italije, poroča Reuters.
Nemčija: Italija naj registrira prebežnikeIz nemške vlade medtem prihajajo sporočila, da mora Italija izpolniti svoje obveznosti v prebežniški krizi, kar vključuje registracijo in nastanitev novih prebežnikov.
Avstrija medtem sporoča, da bo morda spet uvedla nadzor na meji z Italijo na prelazu Brenner, da bi preprečila prihod novih prebežnikov.
"
http://www.rtvslo.si/svet/v-centru-za-pridrzanje-prebeznikov-na-lezbosu-spopadi-prebeznikov-s-policijo/391677,prebežniki,"
					26. april 2016 ob 20:19,zadnji poseg: 26. april 2016 ob 23:09
					Lezbos - MMC RTV SLO, Reuters","
B. V., K. T.
",V centru za pridržanje prebežnikov na Lezbosu spopadi prebežnikov s policijo,"Na grškem otoku Lezbos so izbruhnili  spopadi med prebežniki, zaprtimi v tamkajšnjem centru za pridržanje Moria, in policijo. Napetost v centru je že dlje časa velika.
Prebežniki so na policiste metali kamenje, policisti pa so uporabili solzivec, poroča rt.com, ki se sklicuje na poročila na družbenih omrežjih. Več prebežnikov naj bi bilo poškodovanih.
Iz centra se vali dim, policija pa je sporočila, da so bili zažgani zabojniki za smeti v predelu, kjer so zaprti mlajši prebežniki, nemiri pa naj bi se začeli prav tam. Humanitarni delavci opozarjajo, da je napetost v centru naraščala več dni, a da ni jasno, kaj konkretno je sprožilo zadnje dogodke. Po nekaterih poročilih naj bi policist udaril enega izmed mladostnikov v delu centra, kjer so zaprti mladoletni prebežniki.Tamkajšnji prebežniki živijo v zelo slabih razmerah.
Po uradnih podatkih je na Lezbosu trenutno 4.313 prebežnikov, velika večina pa jih je zaprtih ravno v Morii, ki je obdan z bodečo žico, nadzirata pa ga policija in vojska. Po poročanju rt.com, ki se sklicuje na enega od tamkajšnjih novinarjev, nevladne organizacije evakuirajo center.
Visoki obiski zaprtih ljudiNemiri so se vneli kmalu po tem, ko sta si center ogledala nizozemski in grški minister za migracije, Klaas Dijkhoff in Janis Mouzalas, poroča Reuters. BBC pa navaja oblasti, ki pravijo, da je nasilje izbruhnilo že med obiskom ministrov. Ta center si je pred desetimi dnevi ogledal tudi papež Frančišek, ki je v Vatikan odpeljal 12 sirskih beguncev, ki so prebivali v drugem centru na odprtem na Lezbosu.
Begunci in migranti so zaprti v omenjenem centru v okviru marčevskega dogovora med EU-jem in Turčijo, ki namerava omejiti prihod prebežnikov v Evropo. Dogovor namreč določa, da ljudi, ki ne izpolnjujejo pogojev za politični azil, vrnejo v Turčijo. Kot je sporočil predstavnik policije, v centru in okolici operacije zdaj izvajajo protiizgredne policijske enote.
49 prebežnikov nazaj v TurčijoGrčija je danes v Turčijo vrnila 49 prebežnikov, in sicer z otokov Kos, Lezbos in Hios. S Kosa so vrnili 18 državljanov Bangladeša, štiri Pakistance in devet Mjanmarcev, z Lezbosa so vrnili osem Afganistancev, štiri Irance ter enega Jordanca, s Hiosa pa štiri Afganistance in Iranca. Tako kot 326 migrantov, ki so jih vrnili v Turčijo 4. in 8. aprila, so jih spremljali agenti Frontexa. Vsi so v Grčijo prispeli po 20. marcu, ko je stopil v veljavo dogovor med EU in Turčijo, katerega namen je zmanjšanje prihoda migrantov v Evropo.
Moria camp protests today .. #refugeesGr #Lesvos #protests #freedom #moria pic.twitter.com/fGkbkmoXSh
PHOTO: Huge fire at #Moria refugee camp (pic via @lifeguardhellas) https://t.co/MFBrrmApmV pic.twitter.com/3aQXospjRD
"
http://www.rtvslo.si/svet/zizek-evropa-mora-opustiti-liberalne-sanje-o-sobivanju-razlicnih-kultur/391334,prebežniki,"
					22. april 2016 ob 12:48
					Ljubljana - MMC RTV SLO","
B. V.
",Žižek: Evropa mora opustiti liberalne sanje o sobivanju različnih kultur,"Filozof Slavoj Žižek je evropsko begunsko politiko označil za katastrofalno in kaotično. Ob tem je pozval k nadzoru EU-ja nad migrantskimi tokovi.
Žižek je spregovoril za rusko televizijo RT, tema pogovora pa sta bila predvsem vprašanje beguncev in stanje na Bližnjem vzhodu. Po Žižkovem mnenju je eden večjih problemov evropske priseljenske politike ta, da se izvaja iz neokolonialne perspektive, ki se osredotoča na ""krivdo"" oziroma ""breme belega človeka"".
Bilo bi namreč napačno kriviti Evropo za vse težave na Bližnjem vzhodu in predvidevati, da so begunci zgolj slepe žrtve, ki niso nikakor odgovorne za krizo. Kot opozarja Žižek, gre za redukcionizem, po katerem je Drugi le ""nemočna, slepa žrtev, ki nima nikakršne odgovornosti"", ta redukcionizem pa je ""druga različica tega, čemur so v kolonialističnih časih rekli breme belega človeka"". Žižek opozarja na navidezni paradoks, ko se ""tisti, ki se pretvarjajo, da so najbolj odprti do migrantov, v resnici do njih obnašajo odkrito rasistično in pokroviteljsko"".
Evropa se mora izogniti ""pasti samopomilovanja"", je dejal. Samo dejstvo, da želijo milijoni ljudi v Evropo, po Žižku dokazuje, da ljudje v Evropi še vedno vidijo nekaj. Žižek sicer zagovarja združeno Evropo, vendar ne ""anonimne bruseljske evropske demokracije"". Po njegovem mnenju ""problem Evrope ni demokratični primanjkljaj, ampak primanjkljaj politične sile, ki bi vedela, kaj želi"".
Zračni mostovi iz Sirije in LibanonaŽižek je pozval k militarizaciji reševanja t. i. migrantske krize. Evropske države morajo po njegovem mnenju na vojaški osnovi ""organizirati zračne mostove in regulirati priseljevanje"" v Siriji in Libanonu. Zdaj namreč prihajajo prebežniki na ""neorganiziran način"", meni Žižek. Beguncem je treba pomagati, je dejal, a ne na tak kaotičen način. Če bo šlo tako naprej, opozarja filozof, Evropa ne bo več Evropa, a ne v smislu islamizacije, temveč prevlade protipriseljenskega razmišljanja.
Ideja, da lahko različne kulture mirno sobivajo, so liberalne sanje, ki jih mora Evropa opustiti, trdi Žižek. ""Različne kulture znotraj ene države, ki imajo različne načine življenja, tudi druga drugo obravnavajo različno,"" je dejal. Kot primer je navedel napade muslimanskih skrajnežev na istospolno usmerjene na Nizozemskem, Danskem in v Nemčiji.
Ob tem je Žižek dejal, da morajo Evropejci začeti odpirati vprašanja in spoznati, da imajo muslimani svoje notranje težave, kar vključuje radikalizacijo skupin, kot je t. i. Islamska država, pa tudi delitev na sunite in šiite.
Nova ""os zla""Glede odgovornosti za spopade na Bližnjem vzhodu pa Žižek vendarle opozarja na zunanje dejavnike. Uporabil je izraz ""os zla"", s čimer je označil navezavo med Turčijo, Izraelom in Savdsko Arabijo. Kot enega izmed virov težav je označil odkrito varnostno sodelovanje Izraela in Savdske Arabije, ki da je uperjeno predvsem zoper šiitske nasprotnike.
Medtem ko je Evropa odprla vrata beguncem, pa niso zalivske arabske države sprejele ""praktično nobenega"", je dejal Žižek, ki je poudaril, da gre za bogate države, precej bogatejše od Evrope, ki so bližje kriznemu območju, poleg tega pa so pretežno sunitske, tako kot večina beguncev.
Sramoten, neetičen dogovor EU-TurčijaTurčija je sicer sprejela več milijonov beguncev, obenem pa ""surovo"" zasleduje svoje cilje v krizi, meni filozof. Dogovor med EU-jem in Turčijo glede vračanja beguncev iz EU-ja v Turčijo v zameno za milijarde evrov, je označil za ""sramotnega"" in ""neetičnega"" za Evropo. Ta po mnenju Žižka sprejema kompromis z državo, ki je delno odgovorna za krizo.
Turčija se pretvarja, da se bojuje proti terorizmu v regiji, v resnici pa zatira Kurde, ki so ""eni redkih v severni Siriji, ki se resnično bojujejo proti Islamski državi"". Namen turškega predsednika Recepa Tayyipa Erdogana v boju s Kurdi je bil preprečiti (pro)kurdski stranki (HDP) vstop v parlament na zadnjih parlamentarnih volitvah, je dejal Žižek.
"
http://www.rtvslo.si/slovenija/dz-zavrnil-referendum-o-nastanitvah-prebeznikov/391316,prebežniki,"
					22. april 2016 ob 10:18,zadnji poseg: 22. april 2016 ob 18:16
					Ljubljana - MMC RTV SLO, STA","
A. Č., G. K.
",DZ zavrnil referendum o nastanitvah prebežnikov,"Poslanci so zavrnili razpis posvetovalnega referenduma o nastanitvah prebežnikov v Sloveniji. Predlog SDS-a je podprlo 11 poslancev, 44 pa jih je bilo proti. NSi se je vzdržal.
Referendum je tako ostal brez zadostne podpore, saj so mu nasprotovali tako v koaliciji kot v opoziciji. Na referendumu bi po predlogu SDS-a državljane povprašali, ali so za sprejetje zakonodaje, v kateri bo določeno, da letno število prosilcev za azil ne presega števila teh prošenj v letu 2015. Z izjemo NSi-ja, ki predlogu SDS-a o referendumu o prebežnikih ni nasprotoval, so bili v vseh drugih poslanskih skupinah proti. 
V imenu predlagateljev posvetovalnega referenduma o prebežnikih je v razpravi v državnem zboru spregovoril SDS-ov poslanec Branko Grims in poudaril, da je domovina dom in da imajo tisti, ki tu živijo, pravico, da odločijo, koga želijo sprejeti v svoj dom in v kakšnem številu. Vse, kar se je dogajalo v Sloveniji s prebežniki, je nezakonito in v očitnem nasprotju s schengenskimi predpisi, je dodal.
Državni sekretar na notranjem ministrstvu Boštjan Šefic je opozoril, da se predlog za razpis posvetovalnega referenduma nanaša na nastanitev prebežnikov, referendumsko vprašanje pa le na kategorijo prosilcev za mednarodno zaščito. Vlada predloga po njegovih besedah ne podpira, saj meni, da problematiko ustrezno in učinkovito obvladuje v skladu z zakonodajo, interesi Slovenije in ob spoštovanju mednarodnih obveznosti.
""Vprašanje prihodnosti obstoja Evrope""Gre za vprašanje prihodnosti obstoja Evrope ter vprašanje, v kakšni državi želimo živeti in kakšno državo zapustiti potomcem, je prepričan Grims. V SDS-u so po njegovih besedah prepričani, da je cilj, za katerega si je treba prizadevati, država blaginje, ki je varna, socialna in bo najprej pomagala sebi in svojim ljudem, šele nato pa na pravi način tudi komu drugemu, če bo res pomoči potreben.
Treba je poiskati realen način, kako pomagati ljudem v stiski tako, da bo pomoč dosegla maksimalen učinek, kar pa ni ""uvažanje migrantov v Evropo"", je dejal Grims in predlagal nekaj varnih območij, kamor bi usmerili ljudi in pomoč.
Predlogu referenduma ne bodo nasprotovali, je v imenu stranke NSi napovedal Jernej Vrtovec. Poudaril je, da gre za vprašanja, ki so ključno povezana z našo prihodnostjo in identiteto. Vprašanje prebežnikov je po njegovem mnenju tesno povezano z vprašanjem varnosti države in ""kljub trenutnemu zatišju ne smemo spati"".
Matić: SDS ustvarja ozračje strahuV SMC-ju in DeSUS-u so opozorili, da je Slovenijo prešlo pol milijona ljudi brez resnih zapletov in ogrožanja varnosti državljanov ter da ni več t. i. balkanske poti. SDS namenoma ustvarja ozračje strahu in izrednih razmer, je izpostavil poslanec Dragan Matić iz SMC-ja, Benedikt Kopmajer pa je menil, da gre za politično potezo predlagateljev. ""Zdi se, da predlagatelji radi pozabljajo, da mora Slovenija spoštovati evropsko zakonodajo in zaveze, ki smo jih sprejeli v EU-ju,"" je dejal Kopmajer.
Na Matićeve očitke se je Vinko Gorenak iz SDS-a odzval z besedami, da je tudi Avstrija sprejela odločitev o številu prosilcev za azil, ki jih bo sprejela. Tovrstno zakonodajo pa so sprejele tudi Poljska, Češka, Slovaška in Madžarska, je dodal. Slovenska vlada ""klečeplazi pred Brusljem"", zato je čas, da svoje pove ljudstvo, je sklenil.
Korektno bi bilo, da bi predlagatelji pojasnili, o kakšni številki je govor, so menili v SD-ju. Predloga za referendum sicer ne morejo podpreti, ker ne morejo podpreti referendumske kampanje, ki bi sledila in ""v kateri bi se glede na dogodke izpred mesecev za davkoplačevalski denar odvijala povsem politična kampanja, ki bi se lahko izrodila in bi prešla k spodbujanju sovraštva, rasizma in nasilja"".
Vatovec: Zaprtje makedonske meje napakaPredlog referenduma je jasen dokaz, da SDS nima nobenih zadržkov pri svojih naskokih na oblast, referendumska pobuda pa ni nič drugega kot širjenje ksenofobije in sovraštva, je dejal ZL-jev poslanec Matej T. Vatovec in nadaljeval, da je ""referendum o tem, koliko ljudem, ki bežijo pred vojno in pred skoraj gotovo smrtjo, bi pomagali, nedopusten"". Vatovec je bil kritičen tudi do vlade in evropske politike, saj se po njegovem mnenju dogovor EU-Turčija in zaprtje makedonsko-grške meje ne bi smela nikoli zgoditi.
Franc Laj iz poslanske skupine nepovezanih poslancev je pozval k umiritvi pregretega ozračja. Pomembno vlogo mora po njegovem mnenju igrati lokalna skupnost, ki je prva poklicana, da izrazi svoje mnenje.
"
http://www.rtvslo.si/begunska-kriza/strah-logatcanov-pred-prebezniki-izginil-nastopilo-je-sodelovanje/391150,prebežniki,"
					20. april 2016 ob 15:35,zadnji poseg: 20. april 2016 ob 20:03
					Logatec - MMC RTV SLO, Televizija Slovenija","
Barbara Renčof, Televizija Slovenija
","Strah Logatčanov pred prebežniki izginil, nastopilo je sodelovanje","Državni sekretar z ministrstva za notranje zadeve Boštjan Šefic je v azilnem domu v Logatcu predstavil podrobnosti evropskega programa razseljevanja beguncev iz prenapolnjenih centrov po Italiji in Grčiji.
Slovenija se je zavezala, da bo sprejela 567 prebežnikov iz Italije in Grčije ter še 20 ljudi, ki so zaprosili za mednarodno zaščito. Projekt bo Slovenijo po prvih ocenah v dveh letih stal osem milijonov evrov. Za vsako preseljeno osebo dobi Slovenija 6.000 evrov pavšala, nadaljevalo pa se bo s procesom vključevanja vseh tistih, ki bodo hoteli ostati pri nas. Tri četrtine teh stroškov bo kril evropski sklad za migracije, 25 odstotkov pa bo morala zagotoviti naša država iz proračuna.
Prvo skupino 10 Eritrejcev naj bi preselili že v nekaj dneh, še 30 jih bo v tem mesecu prišlo iz Grčije (družine iz Sirije in Iraka). Nastanjeni bodo v azilnem centru v Ljubljani ali v njegovih izpostavah na Kotnikovi ulici v Ljubljani in v Logatcu. Vse družine bodo nastanili v Logatcu, saj je tam največ prostih kapacitet, trenutno pa tam že biva 27 prebežnikov iz Afganistana. Pet otrok že hodi v šolo, v centru so vsak dan tudi prostovoljci Slovenske filantropije in Unicefa.
Strahove nadomestilo sodelovanje""Začetni strahovi občanov Logatca so izginili. Zdaj odlično sodelujemo. Imeli smo že skupni mednarodni turnir v nogometu in plesni tečaj,"" pove vodja Azilnega doma Ljubljana, del katerega je tudi logaški, Katarina Štrukelj.
Državni sekretar na MNZ-ju Boštjan Šefic je še povedal, da je trenutno na slovenski južni meji 172 kilometrov žičnate in panelne ograje. Če bo do jeseni mir in ne bo novih množičnih prehodov meje, bo vlada razmislila o odstranitvi ograje.
Medtem ko ponekod po Evropi domačini sprejemajo prebežnike na svoje domove in so pripravljeni prevzeti skrb za njih, se v Sloveniji za takšno prostovoljno delo ni odločil še nihče. Prav tako ni nihče pripravljen brezplačno odstopiti svojih prostorov prebežnikom, ki bi se odločili, da ostanejo v Sloveniji in se začnejo vključevati v družbo. Trenutno je v Sloveniji 321 prebežnikov, ki so zaprosili za mednarodno zaščito in so nastanjeni v azilnih domovih. Številka se iz dneva v dan spreminja. Večina si namreč še vedno želi naprej, proti Nemčiji in na Švedsko. Četudi v Sloveniji zaprosijo za azil, ne počakajo do konca postopka, ampak že prej odidejo.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj
"
http://www.rtvslo.si/evropska-unija/komisija-bi-odpravila-vizume-za-ukrajince-morda-tudi-za-turke/391143,prebežniki,"
					20. april 2016 ob 14:21,zadnji poseg: 20. april 2016 ob 18:20
					Bruselj - MMC RTV SLO, STA","
A. V.
","Komisija bi odpravila vizume za Ukrajince, morda tudi za Turke","Evropska komisija je predlagala odpravo vizumov za državljane Ukrajine, saj je Kijev izpolnil vsa merila v okviru akcijskega načrta za vizumsko liberalizacijo. 
Tako je v sredo v Bruslju sporočil evropski komisar za migracije Dimitris Avramopulos. Komisija je današnji predlog predstavila na podlagi decembra lani objavljene pozitivne ocene uresničevanja akcijskega načrta o vizumski liberalizaciji. Poročilo je med drugim ugotovilo bistven napredek pri izpolnjevanju kriterijev za odpravo vizumov.
Uspešne reforme pravosodja in notranjih zadevKot je še dejal Avramopulos, je današnja odločitev rezultat uspešnega uresničevanja reform ukrajinskih oblasti na področju pravosodja in notranjih zadev.
Ukrajinci brez vizuma v EU do 90 dni O predlogu komisije morajo zdaj odločati še države članice in Evropski parlament. Če bodo predlog podprli, bodo lahko Ukrajinci z biometričnimi potnimi listi brez vizumov potovali v schengensko območje za obdobje do 90 dni.
4. maja še predlog odprave vizumov za Turčijo?    Kot je napovedal Avramopulos, bo komisija 4. maja predstavila še tretje poročilo o procesu liberalizacije vizumskega režima za Turčijo. Če bo Ankara izpolnila še vsa preostala zahtevana merila, bi lahko Bruselj predlagal odpravo vizumov za turške državljane.
Število prebežnikov iz Turčije v Grčijo se je drastično zmanjšaloSicer pa je EK ugotovil, da so prvi rezultati marca sklenjenega dogovora med EU-jem in Turčijo s ciljem zmanjšanja števila nezakonitih prebežnikov iz Turčije v Grčijo že vidni, saj se je število ljudi, ki so prek Egejskega morja iz Turčije nezakonito prišli v Grčijo, občutno zmanjšalo. V skladu z dogovorom o zajezitvi nezakonitih migracij v Evropo med Brusljem in Ankaro bodo namreč vsi prebežniki, ki bodo po 20. marcu nezakonito prišli iz Turčije na grške otoke, ponovno vrnjeni v Turčijo. Cilj tega načrta je uničiti poslovni model tihotapcev ljudi. Izvajanje dogovora poteka po načelu eden za enega, v skladu s katerim bodo za vsakega Sirca, vrnjenega v Turčijo z grških otokov, drugega Sirca preselili iz Turčije v Unijo. Do začetka aprila so bili v države EU-ja tako preseljeni 103 sirski begunci. 
"
http://www.rtvslo.si/svet/bo-eu-pokleknil-pred-turcijo-juncker-za-zdaj-se-neomajen/391067,prebežniki,"
					19. april 2016 ob 18:07
					Bruselj, Ankara - MMC RTV SLO, STA","
K. Št.
",Bo EU pokleknil pred Turčijo? Juncker za zdaj še neomajen.,"Turčija znova grozi, da bo odstopila od dogovora za ustavitev prihoda prebežnikov v Evropo, če Bruselj do junija ne bo odpravil vizumske liberalizacije za turške državljane. 
Marca sklenjeni dogovor med Brusljem in Ankaro za zaustavitev prihoda prebežnikov v Evropo predvideva vračanje vseh prebežnikov, ki so dosegli grške otoke, nazaj v Turčijo. EU naj bi predvidoma za vsakega v Turčijo vrnjenega begunca sprejel enega Sirca. Ob tem je Bruselj Ankari med drugim obljubil dodatno finančno pomoč v znesku treh milijard evrov, prav tako pa vizumsko liberalizacijo do junija.
Predsednik Evropske komisije Jean-Claude Juncker je opozoril Ankaro, da EU ne bo omilil meril za vizumsko liberalizacijo v primeru Turčije. Kot je dejal, je Davutoglu to vprašanje načel tudi v njunem današnjem pogovoru v Strasbourgu, kar pa mu ne bi bilo treba, ""ker sem dal jasno vedeti, da se bo to zgodilo, ko bo Turčija izpolnila vse pogoje, kar tudi počne"". ""Sklenili smo sporazum in ta dogovor se izvaja. Ni potrebe, da se kakor koli grozi,"" je dodal.
Vizumska liberalizacija za turške državljane je za nekatere v EU-ju sporna, saj so se pojavili očitki, da evropski voditelji preveč popuščajo Turčiji. Po poročanju nemškega časopisa Welt am Sonntag, ki se sklicuje na diplomatske vire, nekatere evropske države, tudi Nemčija in Francija, želijo, da vizumska liberalizacija ne bi bila neomejena, vezana pa bi bila na sprejemanje prebežnikov in spoštovanje človekovih pravic.
Erdogan: EU bolj potrebuje Turčijo kot obratno""Gre za vzajemno zavezo. Če EU ne more storiti potrebnih korakov, potem tudi od Turčije tega ni mogoče pričakovati,"" je dejal turški premier Ahmet Davutoglu novinarjem v Ankari pred odhodom v Strasbourg, kjer je danes nagovoril Parlamentarno skupščino Sveta Evrope.
Turški predsednik Recep Tayyip Erdogan pa je izjavil, da EU bolj potrebuje Turčijo kot obratno, in se obregnil ob poročilo Evropskega parlamenta, ki je opozoril na nazadovanje demokracije v Turčiji. ""V tej državi skrbimo za tri milijone ljudi, zato da ne motijo Evropejcev. V poročilu kaj piše o tem?"" se je vprašal Erdogan v govoru v Ankari. ""V času, ko so naši odnosi z EU-jem v pozitivni fazi glede prebežnikov, je takšno poročilo provokativno,"" je dodal.
Evropski parlament je prejšnji teden opozoril Turčijo, da nazaduje na več področjih, ki so ključna za demokracijo - zlasti na področju svobode govora in avtonomije pravosodja.
Nov sveženj denarne pomočiEvropska unija je sicer danes Grčiji in Turčiji odobrila novo pomoč za soočanje z begunsko krizo. Grčiji je za izboljšanje življenjskih razmer beguncev namenila 83 milijonov evrov, Turčiji pa za pomoč ekonomskim migrantom in prosilcem za azil 110 milijonov evrov, od tega 60 milijonov evrov za hrano, zdravstveno oskrbo in bivanje migrantov, ki so bili iz Grčije vrnjeni v Turčijo. Dodatnih 50 milijonov evrov humanitarne pomoči bo namenjenih kritju takojšnjih potreb sirskih beguncev v Turčiji. Skupni prispevek komisije instrumentu za begunce v Turčiji se bo tako povečal na 187 milijonov evrov.
Slovenija bo darovala 5,2 milijona evrovV okviru obljubljenih treh milijard evrov denarne pomoči Turčiji, bodo prišla sredstva iz dveh virov: milijardo evrov bo zagotovil proračun EU-ja, države članice pa bodo prispevale preostali dve milijardi prostovoljnih prispevkov na podlagi svojega deleža BND-ja, pri čemer bo delež Slovenije po tem ključu 0,26 odstotka, kar pomeni dobrih 5,2 milijona evrov. 
Sredstva iz instrumenta za nujno pomoč bodo takoj na voljo partnerskim nevladnim organizacijam; Visokemu komisariatu ZN-a za begunce, Mednarodni federaciji Rdečega križa in šestim mednarodnim nevladnim organizacijam. Sredstva bodo porabljena za osnovno zdravstveno varstvo, hrano, boljše higienske razmere, otrokom prijazne prostore in izgradnjo začasnih bivališč za več 10.000 prebežnikov v Grčiji.
Grčija je lani in letos za obvladovanje velikega števila prebežnikov prejela že 181 milijonov evrov sredstev za nujno pomoč iz Sklada za azil, migracije in vključevanje (AMIF) ter Sklada za notranjo varnost (ISF), še prej pa je iz teh skladov prejela 509 milijonov evrov za grški nacionalni program za obdobje 2014-2020.
 
"
http://www.rtvslo.si/svet/amnesty-international-prebezniki-v-grciji-bivajo-v-groznih-razmerah/390965,prebežniki,"
					18. april 2016 ob 16:27
					Atene - MMC RTV SLO, STA","
B. V.
",Amnesty International: Prebežniki v Grčiji bivajo v groznih razmerah,"Mednarodna nevladna organizacija Amnesty International je objavila poročilo, v katerem opozarja na neustrezne razmere v namestitvenih centrih za prebežnike v Grčiji.
Amnesty International (AI) ob objavi poročila Ujeti v Grčiji: begunska kriza, ki bi se ji lahko izognili Grčijo poziva, naj nemudoma izboljša svoj azilni sistem in vsem, ki so ujeti v državi, zagotovi dostop do učinkovite zaščite.
""Odločitev o zaprtju zahodnobalkanske poti je povzročila, da je več kot 46.000 prebežnikov ostalo v Grčiji v groznih razmerah ter v stanju nenehnega strahu in negotovosti,"" je poudaril direktor AI-ja za Evropo in osrednjo Azijo John Dalhuisen.
Centri, ki jih je Grčija postavila s pomočjo EU-ja, so namreč hudo prezasedeni, ne omogočajo zasebnosti, v njih ni ogrevanja, sanitarij je premalo. ""Razmere tu niso dobre, spimo na tleh, naše odeje je premočila voda. Kopalnic ni. Zaradi tega ljudje zbolevajo,"" je v začasnem zbirnem centru v Idomeniju za AI dejala Sirka v devetem mesecu nosečnosti.
Begunci še upajo na nadaljevanje potiŠtevilni prebežniki so v pogovorih s predstavniki AI-ja izrazili upanje, da bodo lahko nadaljevali pot proti zahodni Evropi in se tam pridružili svojim družinskim članom.
Večina jih je imela sicer malo informacij o tem, kakšne so njihove možnosti, potem ko je Makedonija zaprla mejni prehod. Prebežnike skrbi tudi, da so ženske in otroci, ki so še posebej ranljivi, ostali neopaženi. AI zato poziva Grčijo, naj vzpostavi mehanizem za sistematično zagotavljanje informacij in odkrivanje posameznikov s posebnimi potrebami.
Grčiji naj pomagajo druge evropske državeAI ob tem druge evropske države poziva k pomoči Grčiji, da bo ta lahko primerno sprejela nove prosilce za azil, poziva pa jih tudi, naj sprejmejo prosilce iz Grčije. To mora vključevati tudi hitro premestitev večjega števila prosilcev za azil prek obstoječe nujne sheme za premestitve.
Od 66.400 prosilcev za azil, ki naj bi jih druge države EU-ja premestile iz Grčije, so jih namreč po informacijah, ki jih je Evropska komisija objavila 12. aprila, premestili le 615. Slovenija do zdaj iz Grčije ni premestila še nobenega prosilca za azil, so sporočili v organizaciji Amnesty International Slovenije.
Po nesreči prebežnika napad na policijoMedtem je v begunskem taborišču Idomeni ob grško-makedonski meji skupina prebežnikov s kamenjem napadla kombi grške policije. Prepričani so bili namreč, da je kombi povozil enega od prebežnikov. Po navedbah vira v grški vladi, na katerega se sklicuje francoska tiskovna agencija AFP, se je v Idomeniju zgodila ""huda nesreča"", v kateri je 40-letni Kurd iz Sirije dobil poškodbe glave. Okoliščine nesreče v prenatrpanem taborišču, v katerem morajo vozila voziti zelo počasi, za zdaj niso jasne.
Migranti so s kamenjem razbili vetrobransko steklo na policijskem vozilu, nato pa jih je policija razgnala s solzivcem.
10.000 ljudi v težkih razmerahV taborišču v Idomeniju kljub zaprti meji z Makedonijo v težkih razmerah še naprej vztraja okoli 10.000 prebežnikov, predvsem iz Iraka in Sirije. Prebežniki skoraj vsak dan protestirajo in zahtevajo ponovno odprtje balkanske begunske poti. V spopadih z makedonsko policijo je bilo po podatkih nevladne organizacije Zdravniki brez meja prejšnji teden ranjenih okoli 300 prebežnikov.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/preziveli-pravijo-da-je-umrlo-do-500-prebeznikov-uradne-potrditve-se-ni/390945,prebežniki,"
					18. april 2016 ob 13:07,zadnji poseg: 18. april 2016 ob 20:34
					Kairo, Rim - MMC RTV SLO, Reuters","
K. T., B. V.
","Preživeli pravijo, da je umrlo do 500 prebežnikov. Uradne potrditve še ni.","Blizu egiptovske obale naj bi se potopilo več čolnov s prebežniki, večinoma iz Somalije, ki so bili na poti proti Evropi. Umrlo naj bi okoli 400 prebežnikov, vendar uradne potrditve o žrtva in dogodku še ni.
BBC navaja pričevanja 41 preživelih, ki so spregovorili za ta britanski medij v južnem grškem mestu Kalamata. Prebežniki so večinoma iz vzhodne Afrike, v Kalamati pa jih zadržujejo potem, ko jih je rešila tovorna ladja. Kot pravijo preživeli - gre za Etiopijce, Somalce, Sudance in Egipčane - je umrlo do 500 ljudi, čeprav uradne potrditve nesreče še ni.
Posadka tovorne ladje je rekla BBC-ju, da so prebežniki sprva zavrnili, da bi jih predali grški obalni straži, saj so bili odločeni, da pridejo v Italijo.
Iz Visokega komisariata ZN-a za begunce (UNHCR) so sicer tvitnili, da je podatek, da je umrlo več sto ljudi, verjetno ""netočen"". Čolni s prebežniki so se prevrnili sredi noči na odprtem morju, kar je verjetno prispevalo k zmedi glede informacij glede nesreče, še poroča BBC.
Potrditve od nikoderEgiptovske oblasti do zdaj nesreče še niso potrdile. Italijanska obalna straža, ki koordinira vse reševalne akcije v vodah med Italijo in Libijo, je sporočila, da nima podatkov o domnevni tragediji. Podatkov o nesreči prav tako nima grška reševalna straža, somalijski veleposlanik v Egiptu, na katerega se je skliceval BBC, pa ni bil dosegljiv, poroča Reuters. Sožalje pa sta izrazila tako predsednik Somalije kot samooklicane republike Somaliland, poroča BBC.
O novici o domnevni novi hudi tragediji v Sredozemskem morju je spregovoril italijanski predsednik Sergio Mattarella, ki je dejal, da je morda umrlo več sto ljudi. Dejal je, da mora Evropa razmisliti o svojih potezah ob ""novi tragediji v Sredozemskem morju, v kateri je, kot se zdi, umrlo več sto ljudi"".
Italijanski zunanji minister Paolo Gentiloni, ki se udeležuje srečanja zunanjih ministrov v Strasbourgu, pa je dejal: ""Kar je gotovo, je, da smo priča novi tragediji, točno eno leto po tragediji v libijskih vodah."" 19. aprila lani se je v bližini libijske obale namreč prevrnila ladja, ki je prevažala prebežnike. Takrat je umrlo okoli 700 ljudi. ""To je še en močan razlog, da se Evropa zaveže k temu, da ne gradi zidov,"" je glede novice o novi tragediji dejal minister.
Rešenih 108 ljudiMirno morje sicer pospešuje pot prebežnikov po morju. Kot poroča Reuters, je italijanska obalna straža sporočila, da je zasebna reševalna ladja Aquarius humanitarne skupine SOS Mediterranee naletela na napol potopljen čoln. Rešenih je bilo 108 prebežnikov, ki so bili na poti v Evropo, za šest ljudi pa je bila njihova pomoč prepozna. Prebežnike, katerih narodnost ni znana, so prepeljali na italijanski otok Lampedusa.
V nedeljo pa je italijanska obalna straža z malega otoka blizu Sicilije rešila 33 prebežnikov. Samo pretekli teden jih je v Italijo prišlo okoli 6.000 iz Libije, s čimer naj bi se začel val prihodov. Po podatkih Mednarodne organizacije za migracije naj bi v Italijo letos prišlo okoli 100.000 prebežnikov.
"
http://www.rtvslo.si/svet/madzarska-vlada-pripravila-nacrt-za-obrambo-evrope-pred-prebezniki/390811,prebežniki,"
					16. april 2016 ob 16:04,zadnji poseg: 16. april 2016 ob 19:42
					Budimpešta, Berlin - MMC RTV SLO, STA","
B. V.
","Madžarska vlada pripravila načrt za ""obrambo Evrope"" pred prebežniki","Madžarska vlada je sporočila, da je glede t. i. migrantske krize pripravila svoj načrt za ""obrambo Evrope"", ki zavrača porazdelitev 160.000 prebežnikov po Uniji.
Načrt, ki ga bo premier Viktor Orban predstavil več evropskim voditeljem, tudi nemški kanclerki Angeli Merkel, v desetih točkah med drugim zavrača shemo o porazdelitvi 160.000 beguncev po državah članicah EU-ja, ki je bila dogovorjena septembra lani.
Nasprotno madžarska vlada predlaga vrsto ukrepov na prostovoljni ravni in govori o ""schengenu 2.0"" s krepitvijo zaščite meja Unije in ukvarjanjem z begunci ne v Evropi, ampak zunaj nje, poroča francoska tiskovna agencija AFP.
Očitki Grčiji""Če neka država ni sposobna izpolniti svojih obveznosti, bi morala prositi za pomoč ali druge države članice ali pa Evropsko agencijo za varovanje meja Frontex,"" med drugim na svoji spletni strani poudarja madžarska vlada, kar očitno leti na Grčijo.
Lani je bil Orban kritiziran zaradi svoje nepripravljenosti, da sprejme vsaj manjši delež beguncev, in odločitve, da meje države obda z bodečo žico, a sčasoma je kritika vodilnih politikov drugih evropskih držav večinoma potihnila.
Preden je Madžarska jeseni zgradila ograjo na meji, je državo lani prečkalo okoli 400.000 beguncev in migrantov. Na Madžarskem so takrat sprejeli tudi strožjo zakonodajo, s katero sta nezakonito prečkanje meje in poškodovanje mejne ograje postala kaznivo dejanje z zagroženo zaporno kaznijo. Po novi zakonodaji je bilo doslej obsojenih okoli 2.200 ljudi, v veliki večini pa jih je kot kazen doletel izgon iz države.
Orban je Bruslju očital, da nima nobene pravice spreminjati ""kulturne in verske identitete Evrope"" ,in februarja napovedal razpis referenduma o obveznih kvotah za premeščanje beguncev v EU-ju. Referendum naj bi potekal v drugi polovici tega leta. 
Nemčija za pomoč in kazni za begunceNemška vladna koalicija je medtem dosegla dogovor glede ukrepov za hitrejšo integracijo beguncev, pa tudi glede sankcioniranja tistih, ki programu ne bi sledili. Dogovor, ki obsega šest strani in naj bi predstavljal osnovo za oblikovanje zakonskih rešitev in akcijskega načrta, je bil sklenjen zaradi naraščajočega nezadovoljstva in zaskrbljenosti v državi zaradi velikega števila beguncev, ki so lani prišli v državo.
Leta 2015 je Nemčija sprejela več kot milijon prosilcev za azil, koalicija pod vodstvom nemške kanclerke Angele Merkel pa se je znašla pod plazom kritik, ker država naj na to ne bi bila pripravljena.
Korenček in palicaNačrt predvideva uvedbo sistema palice in korenčka, tako da bi imeli begunci na voljo vse potrebne tečaje, ki bi bili subvencionirani, po drugi strani pa bi tiste, ki ne bi sodelovali v tem procesu, čakale sankcije, kot je recimo nepodaljšanje dovoljenja za bivanje.
Od beguncev se bo zahtevalo, da se učijo nemški jezik in nemške običaje. Dokazovanje znanja na tem področju bo nujno za podaljševanje dovoljenja za bivanje v Nemčiji.
Slabo plačana delovna mesta in odrejen kraj bivanjaVlada naj bi zagotovila tudi finančna sredstva za vzpostavitev 100.000 slabše plačanih delovnih mest za prosilce azila. Vsi, ki se bodo udeležili usposabljanj za delo, bodo v času tega programa tudi zaščiteni pred morebitnim izgonom iz države ob morebitni zavrnitvi pravice do azila, a se potem tisti, ki jim ne bo dodeljen azil, v tovrstnih programih ne bodo mogli več sodelovati.
Prav tako bodo predvidene sankcije tudi za tiste prosilce za azil, ki bi se odselili iz kraja, ki jim je bil dodeljen. To naj bi bil poskus preprečevanja vzpostavitve migrantskih getov, poroča BBC.
Zakonski osnutek, ki naj bi sledil iz tega dogovora, naj bi parlamentu predložili 24. maja. Še pred tem naj bi se o predvidenih rešitvah izrekli predsedniki deželnih vlad vseh 16 nemških zveznih dežel. Takšna integracijska zakonodaja bi bila prva v povojni Nemčiji.
Kohl: Evropa ne more sprejeti milijonov beguncevMedtem ko se nemška vlada ukvarja z integracijo beguncev, nekdanji nemški kancler Helmut Kohl opozarja, da po njegovem mnenju Evropa ne more sprejeti milijonov beguncev.
Po poročanju Reutersa je Kohl v kolumni, ki bo v nedeljo objavljena v časopisu Tagesspiegel am Sonntag, zapisal, da rešitev begunskega vprašanja leži v prizadetih pokrajinah. ""Rešitve ni v Evropi. Evropa ne more postati novi dom za milijone ljudi v težavah po vsem svetu,"" je zapisal.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/izjava-dneva/papez-francisek/390788,prebežniki,"
					16. april 2016 ob 11:15
					Lezbos - MMC RTV SLO",None,Papež Frančišek,"Obiskali bomo tudi pokopališče, morje. Toliko ljudi ni nikoli prispelo.
Papež novinarjem med poletom iz Rima na otok Lezbos v Grčiji, kamor je odpotoval na srečanje s prebežniki, STA
"
http://www.rtvslo.si/begunska-kriza/s-papezem-v-vatikan-tudi-12-prebeznikov-z-lezbosa/390786,prebežniki,"
					16. april 2016 ob 11:04,zadnji poseg: 16. april 2016 ob 14:52
					Atene - MMC RTV SLO, STA","
T. J.
",S papežem v Vatikan tudi 12 prebežnikov z Lezbosa,"Papež Frančišek je obiskal grški otok Lezbos, kjer se je srečal s prebežniki in svet pozval, naj se na migrantsko krizo odzove s človečnostjo. Skupaj z njim je v Vatikan odpotovalo 12 prebežnikov.
Grška televizija ERT je sporočila, da gre za tri družine, ki so jih izbrali z žrebom. Med njimi je šest otrok. Vatikan je sporočil, da je s tem želel Frančišek prebežnikom izraziti dobrodošlico.
""Ti si naše edino upanje""Po pristanku se je papež podal v center za begunce oziroma žariščno točko Moria, kjer so ga pričakali s številnimi plakati, s katerimi so med drugim sporočali: ""Hočemo svobodo!"" in: ""Ti si naše upanje."" V nekem šotoru je papež govoril z begunskimi družinami. Otroci so mu pokazali in poklonili risbice, ki prikazujejo njihovo življenje. Ženske je papež pozdravil le s kimanjem, saj jim zaradi spoštovanja kulturnih razlik ni podal roke, poroča DPA.
Z moškimi se je na drugi strani rokoval. Obisk je bil zelo čustven, poročajo mediji. Papež je pozdravil tudi mladoletne begunce, ki so v Evropo pribežali sami. Neki moški je v solzah pokleknil pred papeža in ga prosil blagoslova. Druga ženska se je izmuznila varnostnikom in prav tako zajokala, ko se je papež ustavil in jo poslušal. Drugi migranti v Morii, ki se papežu niso mogli približati, so dogajanje pospremili z vzkliki in žvižgi.
""Niste sami ... ne izgubite upanja,"" je papež sporočil prebežnikom: ""Prišli smo, da bi pozornost sveta usmerili na to hudo humanitarno krizo in pozvali k njeni razrešitvi.""
Srečal se je tudi s Ciprasom""To je pot, ki jo zaznamuje žalost; žalostna pot. Srečali bomo toliko ljudi, ki trpijo, ki bežijo in ne vedo, kam iti. Videlo bomo najhujšo humanitarno katastrofo od druge svetovne vojne,"" je v pogovoru z novinarji že med poletom iz Rima dejal 79-letni poglavar Rimskokatoliške cerkve in spomnil: ""Obiskali bomo tudi pokopališče, morje. Toliko ljudi ni nikoli prispelo.""
Frančiška sta na letališču sprejela pravoslavni atenski nadškof Hieronim II. in carigrajski patriarh Bartolomej I., ki sta ga spremljala med obiskom. Srečal pa se je tudi že z grškim premierjem Aleksisom Ciprasom. Trije verski voditelji so podpisali skupno deklaracijo, ki mednarodno skupnost poziva k pogumnemu odzivu na to humanitarno krizo in njene temeljne vzroke skozi diplomatske, politične in dobrodelne pobude. V pristanišču Mitilini je skupaj s prebivalci Lezbosa opravil molitev in se z minuto molka poklonil ljudem v brodolomih v Egejskem morju. V spomin nanje so verski voditelji vrgli tri vence. 
Papež večkrat opozoril na begunsko krizo ""Vzrok za obisk je papeževa zaskrbljenost nad stanjem, v kakršnem so se znašli prebežniki,"" je pred Frančiškovim odhodom na Lezbos ta teden poudaril tiskovni predstavnik Vatikana Federico Lombardi. Dodal je, da bo papež z obiskom znova opozoril na humanitarno krizo. Obisk je bil organiziran na hitro, celo Lombardi ga je označil za presenečenje.
V Vatikanu zatrjujejo, da je 13. obisk papeža tujine zgolj humanitaren in ekumenski in ne gre za vmešavanje v politiko ali kritiziranje dogovora med Evropsko unijo in Turčijo, ki je bil sklenjen prejšnji mesec. Papež je v zadnjem času večkrat opozoril na tragično usodo beguncev in migrantov, na veliki četrtek pa je med tradicionalnim obredom umil noge enajstim prebežnikom. Njegova prva pot po imenovanju je bila leta 2013 prav na italijanski otok Lampedusa, kamor se prek Sredozemlja iz Afrike množice prebežnikov stekajo že leta.
"
http://www.rtvslo.si/svet/state-department-kriticen-do-slovenskega-ravnanja-s-prebezniki/390607,prebežniki,"
					14. april 2016 ob 11:45
					Washington - MMC RTV SLO, STA","
K. S.
",State Department kritičen do slovenskega ravnanja s prebežniki,"Ameriški State Department je v poročilu o položaju človekovih pravic v letu 2015 kritičen tudi do svojih zaveznic, kot sta Turčija in Egipt, črno piko pa si je zaradi ravnanja s prebežniki prislužila tudi Slovenija.
ZDA v letnem poročilu o stanju človekovih pravic opozarjajo, da vlade po svetu spodkopavajo temeljne svoboščine. Številni napadi na demokratične vrednote kažejo na globalno krizo vlad, je v predstavitvi poročila pojasnil ameriški zunanji minister John Kerry. Po njegovih besedah je v svetu videti naraščajoč trend, v katerem oblasti in nevladni sektor zapirajo prostor za civilno družbo, dušijo svobodo medijev in spleta, odrivajo opozicijo in v najslabšem primeru ubijajo in preganjajo ljudi.
Poročilo, ki so ga pripravili ameriški diplomati, nima pravnih posledic za ameriško politiko in kritika v poročilu Washingtona ne zavezuje k prekinitvi diplomatskih odnosov ali vojaške pomoči tistim državam, ki kršijo pravice, oziroma k uvedbi sankcij. V poročilu se je le malo držav odrezalo brezhibno. Kot je bilo pričakovati, je največ kritike namenjene Rusiji in Kitajski.
Kot ugotavlja poročilo, je bilo na Kitajskem lani med drugim zaznati znatno povečanje represije ter prisile na področju civilnih in političnih pravic, kar se kaže v posebej ostrih napadih na odvetnike, ki v občutljivih primerih branijo državljane. Kritike so usmerjene tudi proti komunistični vladi, ki po navedbah poročila za namene zadušitve nestrinjanja uporablja nasilje, cenzuro in samovoljna pridržanja.
Glede Rusije poročilo izpostavlja okrepljene napade na opozicijo doma ter nadlegovanje nekaterih skupin civilne družbe. Prav tako omenja preganjanje Ukrajincev in Tatarov, ki na polotoku Krim ne želijo sprejeti ruskega državljanstva. Glede Turčije je Kerry spomnil, kako so se varnostniki predsednika Recepa Tayyipa Erdogana borili z novinarji, ko je prejšnji mesec obiskal Washington, kar naj bi bilo bledo posnemanje tistega, kako njegova vlada deluje doma, ob pomoči protiterorističnih zakonov, s katerimi izločajo opozicijske medije.
V Egiptu, ki je velik prejemnik ameriške vojaške pomoči, pa je bilo lani pod taktirko predsednika Abdela Fataha Al Sisija ukinjenih 500 nevladnih organizacij, medtem ko se vrstijo poročila o zunajsodnih pobojih in mučenju. Kritike ameriških zaveznic v Evropi med drugim izpostavljajo spolne zlorabe otrok , ki so jih zagrešili francoski vojaki v Srednjeafriški republiki, medtem ko prepoved neonacističnega diskurza v Nemčiji vidi kot kljubovanje svobodi izražanja.
Pod drobnogledom tudi slovenski medijiKo gre za Slovenijo, State Department kot najbolj problematično navaja ravnanje z več tisoč prebežniki. Poročilo obenem znova izpostavlja položaj Romov, sodne zaostanke, samocenzuro medijev in grožnje novinarjem ter vladno korupcijo.
Kot navajajo, je več nevladnih organizacij izrazilo zaskrbljenost nad razmerami v begunskih centrih ob slovensko-hrvaški meji, predvsem oktobra ob povečanem valu prebežnikov. Med drugim navaja tudi ugotovitve urada varuha človekovih pravic o neprimernem ravnanju nekaterih policistov do beguncev, vključno z verbalnim in fizičnim nadlegovanjem. Slovenske oblasti so nato izboljšale začasne namestitve in priskrbele učinkovitejši prevoz za prebežnike, zaradi česar se je število tovrstnih kritičnih poročil zmanjšajo, slovenska vlada pa je sprejela dodatne ukrepe za humano in varno obravnavo migrantov.
State Department naprej izpostavlja, da so se lani še naprej pojavljala poročila o političnih pritiskih na medije. Pri tem navaja ugotovitve Društva novinarjev Slovenije, da zaradi ekonomskih pritiskov trpijo novinarski standardi, poroča pa tudi o tem, da vedno več svobodnih novinarjev za ohranitev zaposlitve izvaja samocenzuro. Našteva tudi nekaj primerov, ko so predstavniki oblasti tožili novinarje zaradi obrekovanja, in poudarja, da je vlada uporabljala kazensko zakonodajo proti novinarjem, ki so objavljali trditve o neprimernem ravnanju političnih osebnosti.
Preobremenjen sodni sistemKo gre za slovenski pravosodni sistem, je ta po oceni State Departmenta preobremenjen, s premalo administrativne podpore, kar je v nekaterih primerih vodilo v sodne zaostanke. Hkrati pa poudarja, da leta 2005 sproženi projekt Lukenda še naprej izboljšuje učinkovitost sodstva, zmanjšuje sodne zaostanke in skrajšuje povprečen procesni čas. ZDA kritično izpostavljajo še, da vlada ni učinkovito uresničevala zakonodaje, ki zagotavlja kazenske in civilne sankcije za korupcijo, konflikt interesov in nezakonito lobiranje uradnikov. Uradniki so po ugotovitvah poročila v nekaterih primerih nekaznovano izvajali korupcijska dejanja.
Poročilo spominja tudi, da je korupcija v Sloveniji še vedno problem. Čeprav si kazenski sodni sistem še naprej prizadeva za ugotavljanje, preiskave, pregon in razsodbe v primerih korupcije, ki zadevajo ljudi na visokih položajih, v zakonodaji ni ustreznih mehanizmov za njeno uveljavljanje.
Poročilo med drugim omenja primer Janeza Janše oz. sodbo v zadevi Patria, ki jo je ustavno sodišče razveljavilo, okrajno sodišče pa je nato odločilo, da je postopek zastaral, pa sum korupcije v višjem šolstvu, zaradi katerega je odstopila ministrica Stanka Setnikar Cankar, povzema tudi mnenje medijev, da so protikorupcijsko komisijo ovirali notranji spori. State Department znova izpostavlja tudi položaj Romov, ki so družbeno marginalizirani, diskriminacija proti njim pa ostaja. Poročilo navaja, da še vedno ostaja težava izključenost Romov z nepremičninskega trga in da številni Romi živijo ločeno od svojih skupnosti v nezakonitih naseljih brez dostopa do temeljnih dobrin, kot so elektrika, tekoča voda, sanitarije in dostop do transporta.
Kot druga problematična področja poročilo našteva prenaseljenost zaporov, nasilje nad ženskami in otroki, trgovino z belim blagom, vključno s prisilnim delom, diskriminacijo proti osebam LGBT, neučinkovite sankcije za kršitev pravic delavcev, otroško delo in neučinkovito uresničevanje pravičnih standardov dela. Omenja pa tudi, da še vedno niso rešeni nekateri primeri med drugo svetovno vojno in komunističnim obdobjem zasežene lastnine.
"
http://www.rtvslo.si/begunska-kriza/eritreja-proizvajalka-enega-najvecjih-eksodusov-na-svetu/390563,prebežniki,"
					13. april 2016 ob 20:07,zadnji poseg: 13. april 2016 ob 20:47
					Ljubljana - MMC RTV SLO","
Andrej Čebokli
","Eritreja - ""proizvajalka"" enega največjih eksodusov na svetu","Po osamosvojitvi leta 1993 je oblast v Eritreji prevzel Isaias Afwerki in je do zdaj še ni izpustil iz rok, v vmesnem času pa državo spravil na kolena in jo tam ohranil.
Eritreja je z Evropo začela postajati tesneje povezana v 60. letih 19. stoletja, ko je italijanska pomorska družba Rubattino začela kupovati ozemlja v zaledju zaliva Asab. Slabih 30 let pozneje je italijanski general Oreste Baratieri v tej državi na severu Afriškega roga, ukleščeni med Sudanom, Džibutijem in Etiopijo, razglasil ustanovitev nove kolonije, s čimer se je začela več desetletij trajajoča italijanska nadvlada, ki je pustila svoj pečat.
Eritreja je ostala italijanska kolonija vse do leta 1941, ko so jo med drugo svetovno vojno zavzele britanske sile, po italijanski vdaji leta 1947 pa je prešla pod britansko upravo. A ta je bila bolj kratke sape, saj so se že kmalu začeli izbruhi nasilnega osamosvajanja in leta 1952 je v orkestraciji Združenih narodov (ZN) država postala federalna enota Etiopsko-eritrejske federacije. Zgodovinska prelomnica je prišla 10 let pozneje, ko je etiopski diktator Haile Selassie državo anektiral in sprožil 30 let trajajočo vojno, ki se je z zmago Eritreje končala leta 1991. Dve leti pozneje se je država z referendumom tudi osamosvojila.
Začetek propada Istega leta, se pravi 1993, je na oblast prišel prvi, in trenutno tudi edini, eritrejski predsednik Isaias Afwerki. Pod njegovo 23-letno vladavino je Eritreja zdrsnila v mednarodno izolacijo, ki so jo zaznamovali posredni in neposredni spori z Etiopijo, Sudanom, Jemnom in Džibutijem. Prislužila si je tudi nelaskavi vzdevek Severna Koreja Afrike. Leta 1998 je nato izbruhnila še ena krvava vojna z Etiopijo, ki se je končala leta 2000 s skupaj več kot 70.000 mrtvimi na obeh straneh.   Po poročanju organizacije International Crisis Group je po tej drugi etiopsko-eritrejski vojni avtoritarni vojaški režim še dodatno zadrgnil zanko svojemu ljudstvu okrog vratu. Patpoložaj z južno sosedo je Afwerki izkoristil za krepitev nasilne notranje discipline in občutka, da je država obkrožena s sovražniki, temu primerno pa je zunanjo politiko zasičil z nekompromisno in agresivno militantno držo. Že leta se zato vrstijo poročila o polnjenju zaporov s političnimi zaporniki, ujetimi prebežniki, novinarji in drugimi skupinami. Država je po besedah ZN-a tudi informacijska črna luknja, saj zelo malo informacij pride vanjo in iz nje, zasebni mediji pa ne obstajajo.  Oblast je uvedla tudi prisilno služenje vojaškega roka, ki uradno sicer traja 18 mesecev, vendar, kot je za Human Rights Watch povedal 14-letni prebežnik: ""Vojaško služenje nima konca, je za vse življenje."" Služenje vojaškega roka namreč ni le vojaška obveznost, temveč pogosto pomeni tudi prisilno delo za državo. Zaradi lege v sahelskem pasu je država ponavljajoče izpostavljena še hudim sušam in posledičnim lakotam, čeprav oblasti zanikajo pomanjkanje hrane, a podatkov o zalogah hrane z ZN-om ne želijo deliti.   Ostajajo čedalje redkejši Suše, vojaške eskapade in uničenje zasebne gospodarske pobude so gospodarstvo pustili v črepinjah, zaradi česar se država sooča s pravim eksodusom mladega prebivalstva. Eritrejci so namreč ena izmed tistih narodnosti, ki najbolj številčno poskušajo svojo srečo čez Sredozemlje v Evropi. A tu vlada neke vrste simbiotičen dogovor med oblastmi in prebežniki, katerih beg so na začetku poskušale krvavo zatreti – mlado, izobraženo urbano prebivalstvo lahko pobegne v tujino, kjer je režimu precej manj škodljivo. V zameno morajo državi, poleg nakazil svojcem, številni plačevati še dvoodstotni davek, kar Afwerkiju in njegovim čedalje redkejšim podpornikom ter državi zagotavlja preživetje.
Čeprav je bil eksodus sprva omejen na izobraženi, mlajši del prebivalstva, se zaradi čedalje slabšega položaja širi tudi na druge skupine in družbene sloje - pobegnilo je npr. tudi že okoli 50 članov nogometne reprezentance - zato v državi počasi spoznavajo, da je tak odliv ljudi nevzdržen. Ne le za samo Eritrejo, temveč tudi za okoliške in ciljne države v Evropi.
Kljub temu se šele v zadnjem času začenja prebujati zavest, da bo z državo potrebno aktivno sodelovanje na politični in gospodarski ravni, saj je Varnostni svet ZN-a leta 2009 zaradi suma pomoči somalijskim upornikom proti državi uvedel več sankcij, kot je embargo na orožje, zamrznitev premoženja idr.
"
http://www.rtvslo.si/svet/makedonska-policija-proti-prebeznikom-spet-uporabila-solzivec/390528,prebežniki,"
					13. april 2016 ob 14:03
					Idomeni - MMC RTV SLO, STA","
B. V.
",Makedonska policija proti prebežnikom spet uporabila solzivec,"Na grško-makedonski meji je makedonska policija zoper prebežnike, ki so skušali prebiti ograjo, spet uporabila solzivec. Tokrat so prebežnike ustavljali tudi grški policisti.
Tuje tiskovne agencije poročajo, da se je okoli sto jeznih prebežnikov približalo žični ograji na meji in jo skušalo podreti, a so se mednje in med ograjo postavili grški policisti. Makedonska policija je uporabila tudi šok granate.
Spomnimo, makedonska policija je že v nedeljo razgnala prebežnike, ki so hoteli prebiti ograjo, pri tem pa je uporabila tako solzivec in vodni top, domnevno pa tudi gumijaste naboje. Poškodovanih je bilo več kot 250 prebežnikov. Makedonija je takrat grški policiji očitala, da ni posredovala in poskrbela za varnost na svoji strani meje, medtem ko so Atene Skopje kritizirale zaradi ""pretirane uporabe sile"" nad prebežniki.
Že več kot mesec dni je okoli 11.000 prebežnikov ujetih pred makedonsko mejo, ki zanje ostaja zaprta. Kljub obupnim razmeram jih večina vztraja, nekaj pa jih je organizirano odpotovalo v namestitvene centre po Grčiji.
Pahor pohvalil delo MakedonijeIncident na meji se je zgodil le nekaj sto metrov od mesta, kjer so se mudili makedonski predsedniki Gjorge Ivanov ter predsednika Slovenije in Hrvaške, Borut Pahor in Kolinda Grabar-Kitarović, ki sta na dvodnevnem obisku v Makedoniji.
Pahor in hrvaška kolegica sta namreč obiskala tranzitni center za migrante v Gevgeliji, kjer sodelujejo tudi slovenski in hrvaški policisti. Makedonija je pred dobrim mesecem za begunce in migrante zaprla mejo z Grčijo v skladu z dogovorom držav na balkanski begunski poti.
Pahor je dejal, da opravlja Makedonija zelo pomembno nalogo, saj je, kot je dejal, glavni branik - skupaj s slovenskimi, hrvaškimi in drugimi policijskimi silami iz EU-ja - pred nezakonitim prestopanjem migrantov. S hrvaško kolegico sta se makedonskemu predsedniku zahvalila za trud makedonskih oblasti.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/news-in-english/first-10-asylum-seekers-will-be-soon-transferred-to-slovenia/390525,prebežniki,"
					13. April 2016 ob 13:23
					Ljubljana - MMC RTV SLO","
Al. Ma.; translated by G. K.
",First 10 asylum seekers will be soon transferred to Slovenia,"
Within the relocation plan for transfer of 567 refugees, within days Slovenia will receive the first asylum seekers, mostly males from Eritrea.
At the occasion of the consultation on settlement and integration of refugees, it was confirmed for Radio Slovenija by the State Secretary at the Ministry of Internal Affairs Boštjan Šefic. ""We have made a lot of progress with the Italian colleagues. I believe that this group of 10 people will come to Slovenia from Italy within next ten to fourteen days,"" he explained. Most of the refugees are from Eritrea, most of them male, with one woman in the group.
""The basic parameters have been already sent to Greece as well, but we have not received all the answers yet. I am not able to give the precise date for Greece,"" he explained the relations with Greece to which Slovenia is sending material aid, Radio Slovenija reported. Slovenia committed to accept 567 individuals within the relocation plan, and 20 individuals within the permanent relocation plan. Another additional mechanism is being prepared in compliance with the agreement between the EU and Turkey.
Overcrowded Asylum Centre At the consultation on settlement and integration he reminded that Slovenia is subjected to the most massive arrival of refugees until now, as reported by the Slovenian Press Agency (STA). Compared to only 17 applications in January, their number in February grew to 270, which exceeded the accommodation capabilities of the Asylum Centre, and because of that the government decided to establish two branches, at Kotnikova street in Ljubljana and in Logatec. At the moment there are 350 asylum seekers in Slovenia, 90 of those are children.
Due to the increased number of new arrivals, also through European commitments, according to Šefic we will have ""to establish a system of active participation of municipalities as well, in order to form an extensive system of integration which would be based on the local level, with an emphasize on assuring private accommodation within the municipalities.""
"
http://www.rtvslo.si/begunska-kriza/prvih-10-prosilcev-za-azil-bo-v-slovenijo-premescenih-v-prihodnjih-dneh/390496,prebežniki,"
					13. april 2016 ob 08:31,zadnji poseg: 13. april 2016 ob 11:20
					Ljubljana - MMC RTV SLO, STA","
Al. Ma.
",Prvih 10 prosilcev za azil bo v Slovenijo premeščenih v prihodnjih dneh,"Slovenija bo v okviru načrta premestitve 567 prebežnikov v prihodnjih dneh iz Italije sprejela prve prosilce za azil, večinoma gre za moške iz Eritreje.
To je ob robu posveta o nastanitvi in integraciji beguncev za Radio Slovenija potrdil državni sekretar na notranjem ministrstvu Boštjan Šefic. ""Z italijanskimi kolegi smo že zelo daleč. Računam, da bo v desetih, štirinajstih dneh ta skupina desetih oseb iz Italije v Sloveniji,"" je izjavil. 
Največ bo Eritrejcev, v glavnem moških, med njimi naj bi bila tudi ena ženska.
""V Grčijo smo tudi že poslali osnovne parametre, vendar od tam še nimamo vseh odgovorov. Za Grčijo bi ta trenutek težko povedal točen datum,"" je komentiral odnose z Grčijo, kamor Slovenija pošilja gmotno pomoč, je še poročal Radio Slovenija.
Slovenija se je zavezala, da bo sprejela 567 ljudi iz projekta premestitve in 20 iz projekta trajne preselitve, dodatno se skladno z dogovorom med EU-jem in Turčijo pripravlja še nov mehanizem.
Natrpan azilni domNa posvetu o nastanitvi in integraciji je sicer spomnil, da se Slovenija spoprijema z najmožičnejšim prihodom prebežnikov do zdaj, je poročala Slovenska tiskovna agencija. Če je bilo januarja samo 17 prošenj, jih je bilo februarja že 270, kar je preseglo nastanitvene zmogljivosti azilnega doma. To je bil tudi razlog, da se je vlada po njegovih besedah odločila ustanoviti dve izpostavi, na Kotnikovi v Ljubljani in v Logatcu. Trenutno je pri nas okrog 350 prosilcev, med njimi 90 otrok.
Glede na povečan prihod, tudi prek evropskih zavez, bo po Šefičevih besedah treba ""vzpostaviti sistem aktivne participacije tudi občin, da bi oblikovali obsežni kompleksni sistem integracije, ki bi temeljil na lokalni ravni s poudarkom na zagotavljanju zasebnih nastanitev po občinah"". 
Še je prostora v ŠentiljuV nastanitvenem centru Šentilj bo odslej prostora še za okoli 600 prebežnikov, saj uprava za zaščito in reševanje preko pogodbenih izvajalcev v teh dneh opravlja demontažo nastanitvenih kapacitet na zgornjem platoju centra. Na nekdanjem mejnem prehodu pa ostanejo vsi namestitveni objekti ter ostala infrastruktura za oskrbo migrantov. 
Obrambno ministrstvo je sicer ta teden podaljšalo koncesijo za najem šotorov v sprejemnem centru Lendava podjetju Expo biro. Po navedbah obrambnega ministrstva skupna vrednost naročila šotorov znaša nekaj več kot 76.000 evrov. 
Javna naročila za najem šotorov so v času prihoda prvih migrantov jeseni 2015 izvedli skladno s predhodnim soglasjem ministrstva za notranje zadeve in z odredbami za zagotovitev šotorišč za potrebe začasne nastanitve ter oskrbe migrantov na območju Slovenije, so navedli na obrambnem ministrstvu.
Za zagotavljanje nastanitvenih kapacitet za 2000 in 6000 migrantov sta bila pozvana dva ponudnika, in sicer podjetji Petre in Expo biro, ki sta lahko zagotovila zadostno število šotorov za začasno nastanitev. Obrambno ministrstvo je za postavitev šotorov izbralo podjetje Expo biro. 
"
http://www.rtvslo.si/svet/juznokorejski-obvescevalci-dobili-pomoc-severnokorejskega-polkovnika/390329,prebežniki,"
					11. april 2016 ob 11:19
					Seul - MMC RTV SLO, STA","
T. J.
",Južnokorejski obveščevalci dobili pomoč severnokorejskega polkovnika,"Južnokorejsko obrambno ministrstvo je potrdilo, da je lani k njim prebegnil severnokorejski polkovnik, ki je bil zadolžen za obveščevalne dejavnosti. 
Gre za najvišjega severnokorejskega častnika, ki je prebegnil v Južno Korejo, kjer naj bi zdaj pomagal južnokorejskim obveščevalcem, poroča francoska tiskovna agencija AFP. Kot so za južnokorejsko tiskovno agencijo Yonhap povedali tako na obrambnem ministrstvu kot ministrstvu za združitev, je severnokorejski polkovnik deloval v generalnem uradu za obveščevalne dejavnosti v Pjongjangu, kjer je bil zadolžen za vohunske operacije proti Južni Koreji.
Več podrobnosti o visokem severnokorejskem častniku in kdaj točno je prebegnil na jug, niso povedali. So pa pojasnili, da zdaj pomaga južnokorejskim obveščevalcem pri razkrivanju severnokorejskih vohunskih operacij v Južni Koreji. Novico so objavili nekaj dni po tem, ko je v Južno Korejo prebegnila skupina 13 severnokorejskih delavcev, ki so delali v severnokorejski restavraciji na Kitajskem. V Južno Korejo so prek neimenovane tretje azijske države prišli v četrtek, so sporočili v Seulu. To je bil sicer eden redkih skupinskih prebegov iz komunistične Severne Koreje.
Objava pobega kot del predvolilne kampanje? Uradno Seul sicer redko objavlja, da so v Južno Korejo prebegnili Severnokorejci, še posebej visoki uslužbenci, ker bi to lahko ogrozilo njihovo varnost. Poleg tega bi to lahko ogrozilo tudi odnose s tretjimi državami, prek katerih potujejo ti ljudje in na koncu pristanejo v Južni Koreji. Od konca korejske vojne je več kot 28.000 ljudi pobegnilo v Južno Korejo, a pobegi vojaških uradnikov so zelo redki.
Objava podatka o prebeglem severnokorejskem polkovniku naj bi bila po mnenju opozicije v Južni Koreji povezana s predvolilno kampanjo, saj bodo v sredo v državi parlamentarne volitve. Konservativci naj bi si skušali na ta način okrepiti volilno podporo, trdijo v opoziciji. Volitve v 300-članski parlament tudi sicer ocenjujejo kot referendum o politikah predsednice Park Guen Hje in njene konservativne stranke Saenuri. A v vladi zanikajo, da bi imeli z razkritji o prebežnikih kake politične motive. Zagotavljajo, da gre zgolj za javni interes, še piše AFP.
"
http://www.rtvslo.si/svet/makedonska-policija-s-solzivcem-in-gumijastimi-naboji-nad-prebeznike/390276,prebežniki,"
					10. april 2016 ob 13:34,zadnji poseg: 10. april 2016 ob 20:53
					Idomeni - MMC RTV SLO, Reuters, STA","
B. V., K. Št.
",Makedonska policija s solzivcem in gumijastimi naboji nad prebežnike,"Grčija obžaluje ravnanje makedonske policije, ki je s solzivcem, šokgranatami, plastičnimi naboji in vodnim topom razgnala prebežnike na makedonsko-grško meji. Ranjenih naj bi bilo 270 ljudi. 
""Nedopustna uporaba solzivca, gumijastih nabojev in šokgranat proti ranljivi populaciji ... je nevarno in obžalovanja vredno dejanje,"" je dejal tiskovni predstavnik grške vlade George Kyritsis. 
Med prebežniki, ki pred grško-makedonsko mejo čakajo že več dni, je zaokrožila brošura v arabščini, ki naj bi jih pozivala, da prebijejo ograjo, poročata tako portal RT.com kot Guardian, ki, sklicujoč se na Zdravnike brez meja (Medecins Sans Frontieres -MSF), navaja, da je bilo v obračunu s policijo ranjenih najmanj 260 prebežnikov.
Sedem ljudi prepeljali v bolnišnicoZdravniki brez meja so poročali, da je makedonska policija protestnike zaustavila tako, da je proti njim uporabila solzivec, šokgranate, plastične naboje in vodne topove. Policija je navedbe o uporabi gumijastih nabojev zanikala. ""200 ljudi smo morali oskrbeti zaradi težav z dihali. Med njimi je večina moških, sicer pa smo oskrbeli tudi ženske in otroke,"" je dejal za BBC predstavnik MSF-ja Jonas Hagensen. MSF trdi, da je skupno oskrbel okoli 270 ljudi, med njimi 30 zaradi ran, povzročenih s plastičnimi naboji, 10 pa zaradi udarcev, ki jim jih je prizadejala makedonska policija. Okoli 30 ljudi so oskrbeli zaradi šoka in drugih lažjih ran, sedem pa so jih morali prepeljati v bolnišnico.
""Odprite meje!"", ""Potrebujemo Evropsko unijo"" in ""Ne bomo se vrnili"" so bili nekateri napisi na transparentih, ki so jih držali prebežniki v zrak. Slišati jih je bilo kričati ime nemške kanclerke Angele Merkel. Kot je poročal RT, so protestniki policiji grozili: ""Ali prebijemo ograjo ali umremo."" Že več kot mesec dni je okoli 11.000 ekonomskih migrantov in beguncev ujetih pred makedonsko mejo, ki za njih ostaja zaprta - le nekaj jih je organizirano odpotovalo v namestitvene centre po Grčiji.
Mejo naj bi poskušali prebiti v treh skupinahKot je za makedonsko tiskovno agencijo MIA povedal vodja kriznega centra v Gevgeliji na makedonski strani Zoran Lazarevski, so poskušali prebežniki prečkati mejo v treh skupinah. ""Vsaka je štela od 500 do 700 ljudi ... Pravočasen odziv naše policije s solzivcem in dimnimi bombami, pa tudi grške policije jim je preprečil, da bi se prebili skozi,"" je pojasnil.
Makedonski uradnik, ki ni želel biti imenovan, je dejal, da je večja skupina prebežnikov ""metala kamne na makedonsko policijo"". Kot dodaja AFP, ki se sklicuje na makedonske policijske vire, so bili pri tem ranjeni trije policisti.
Meja zaprta do konca letaParlament v Skopju je odločil, da bosta severna in južna makedonska meja za prebežnike zaprti do najmanj 31. decembra, saj je do takrat podaljšal izredne razmere, ki med drugim omogočajo uporabo vojske na mejah.
EU želi ljudi vračati v TurčijoV zadnjem letu je večinoma skozi Grčijo v Evropo prišlo več kot milijon ljudi, ki so zbežali pred konflikti v svojih državah. EU je medtem s Turčijo sklenil dogovor, po katerem begunce, ki ne izpolnjujejo meril za azil, vračajo v Turčijo. Številne mednarodne nevladne organizacije opozarjajo na nesprejemljivost takšnega dogovora.
 

 
 
"
http://www.rtvslo.si/svet/foto-nemcija-s-66-odstotki-manj-prosenj-za-azil-140-prebeznikov-v-turcijo/390095,prebežniki,"
					8. april 2016 ob 07:42,zadnji poseg: 8. april 2016 ob 11:22
					Atene, Ankara, Berlin - MMC RTV SLO, Reuters","
K. Št.
","Foto: Nemčija s 66 odstotki manj prošenj za azil, 140 prebežnikov v Turčijo","
Še decembra lani je v Nemčiji za azil zaprosilo 120.000 ljudi, po zaprtju balkanske poti pa je število prošenj upadlo za 66 odstotkov. Iz Grčije v Turčijo so medtem prepeljali drugo skupino prebežnikov.
Nemški notranji minister Thomas de Maiziere je povedal, da je za azil decembra lani zaprosilo 120.000 ljudi, januarja letos 90.000, februarja 60.000, marca pa 20.000. Za azil je v prvih treh mesecih letos sicer zaprosilo več beguncev kot v istem obdobju lani - skupno 170.000. Glede na obdobje pred tem pa je zaznati upadanje, saj so med oktobrom in decembrom lani prejeli več kot 500.000 prošenj za azil.
Nemčija je glavni cilj ekonomskih migrantov in beguncev, potem ko je nemška kanclerka Angela Merkel septembra suspendirala azilna pravila EU-ja, da bi zagotovila zatočišče beguncem iz Sirije. Sprejeli so jih več kot milijon.
Minister de Maiziere je opozoril, da je prezgodaj za celoletno napoved, saj ne vedo, ali se bodo pojavile druge poti, še posebej iz Libije v Italijo, in kako se bo v tem primeru odzvala Italija. Dodal je še, da se je vračanje nezakonitih prebežnikov v Turčijo po dogovoru z EU-jem začelo dobro.
Iz Grčije druga skupina prebežnikovZ otoka Lezbos je na poti v Turčijo ladja s 45 prebežniki, med njimi je večina Pakistancev. Druga ladja, na kateri bo večja skupina ljudi, bo odplula nekoliko pozneje. Kot poroča BBC, bodo danes skupno premestili 140 nezakonitih prebežnikov, ki jih bodo začasno nastanili v turško mesto Dikili.
Po poročanju agencije Reuters sta ob prisilnem odhodu prebežnikov v grško pristanišče Mitilene v bližini čolna s prebežniki v vodo skočila najmanj dva aktivista, ki sta visela s sidra in vznak kazala znak 'V' za zmago (ang. victory).
Prebežniki iz Grčije v Turčijo, iz nje sirski begunci v EvropoPrvo skupino 202 ljudi, med njimi večina Afganistancev in Pakistancev, so v Turčijo premestili že v ponedeljek. Sledil je prevoz sirskih beguncev iz Turčije v Evropsko unijo, natančneje v Nemčijo in na Nizozemsko.Marčni dogovor med EU-jem in Turčijo med drugim predvideva, da bodo vse nezakonite prebežnike, ki so ali bodo od 20. marca prišli na grške otoke s turškega ozemlja, vrnili v Turčijo. Predvideva tudi rešitev po načelu 'eden za enega', po katerem bi za vsakega Sirca, ki ga bodo vrnili v Turčijo z grških otokov, drugega Sirca preselili iz Turčije v Unijo. Turčija bo v zameno prejela dodatne tri milijarde evrov pomoči, pospešitev vizumske liberalizacije do oktobra 2016, prav tako pa bodo odprli poglavje v pristopnih pogajanjih EU-ja in Turčijo.
Nova grožnja TurčijeTurški predsednik Recep Tayyip Erdogan je v četrtek znova poudaril, da bo Turčija izpolnjevala svoj del obveznosti le, če se bo EU držal sklenjenega dogovora. ""Pogoji so jasni. Če EU ne bo naredil potrebnih korakov, potem Turčija ne bo izvedla dogovora,"" je dejal.
Dogovoru vseskozi nasprotujejo humanitarne organizacije, ki vztrajajo, da Turčija ni varna država za prebežnike. Amnesty International je Turčijo obsodil, da sirske begunce vrača v Sirijo prisilno. Prav tako trdijo, da imajo prebežniki v Grčiji premalo informacij, kakšne načrte imajo oblasti z njimi.
V Egejskem morju letos umrlo 366 ljudiDo 4. aprila letos je v Grčijo prispelo 152.137 prebežnikov, med njimi je 37 odstotkov otrok. Nekaj več kot polovica (53 odstotkov) jih je prispelo na grški otok Lezbos. Letos jih je na poti iz Turčije v Grčijo umrlo 366.
Spopadi na grško-makedonski mejiV četrtek so izbruhnili novi spopadi med prebežniki in grško policijo na grško-makedonski, ki ostaja zanje zaprta. Prebežniki so zahtevali, da se meja odpre, da lahko nadaljujejo svojo pot v Evropo. Lani je iz Turčije v Grčijo čez morje prispelo več kot milijon ljudi. Mnogi med njimi bežijo pred vojno v Siriji.
Fotogalerija četrtkovih dogodkov na grško-makedonski meji v bližini Idomenija (foto: Ruters):
 
 

 
"
http://www.rtvslo.si/begunska-kriza/v-sloveniji-trenutno-biva-368-prebeznikov/389972,prebežniki,"
					6. april 2016 ob 16:19
					Ljubljana - MMC RTV SLO","
A. Č.
",V Sloveniji trenutno biva 368 prebežnikov,"Večina prebežnikov je nastanjenih v azilnem domu na Viču v Ljubljani, v zadnjih dveh dneh pa je državo zapustilo 14 ljudi.
Po podatkih policije je bilo na današnji dan v Ljubljani skupaj nastanjenih 276 prosilcev za azil, od tega 203 v azilnem domu na Viču in 73 v njegovi izpostavi na Kotnikovi ulici v Ljubljani. Še 42 ljudi je prebivalo v izpostavi azilnega doma v Logatcu, 30 pa jih je bilo v centru za tujce v Postojni.
Ob tem je pri nas prebivalo tudi 10 mladih v kriznem centru za mlade, 10 pa jih je v kategoriji razseljeni.
Od 4. aprila je našo državo zapustilo 14 prebežnikov; sedem jih je odšlo iz postojnskega centra za tujce, trije s Kotnikove ulice in štirje iz azilnega doma na Viču. Slovenija sicer v aprilu pričakuje tudi prvi del prebežnikov, 40 ljudi, v okviru evropskega porazdeljevanja bremena begunske krize.  
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/ek-za-bolj-posteno-porazdelitev-azilantov-ceska-proti-predlogom/389920,prebežniki,"
					6. april 2016 ob 08:02,zadnji poseg: 6. april 2016 ob 21:48
					Bruselj - MMC RTV SLO, STA","
T. J., A. V.
",EK za bolj pošteno porazdelitev azilantov; Češka proti predlogom,"Evropska komisija (EK) je predlagala dve možnosti za reformo evropskega azilnega sistema, ki naj bi zagotovil bolj pošteno porazdelitev prosilcev za azil v EU-ju.
Prva pomeni dopolnitev sedanjega sistema, druga je korenitejša, obe pa predvidevata avtomatsko razporeditev prosilcev za azil med članice EU-ja.
Prva predlagana možnost je dopolnitev veljavnega sistema z varovalom za zagotovitev poštene porazdelitve bremen. Če bi število prosilcev za azil preseglo predhodno določen prag za državo, bi presežek po določenem ključu porazdelili med druge članice.
Druga možnost pa predvideva korenito reformo s ključem za porazdelitev prosilcev za azil med članice na podlagi velikosti in ekonomske moči države ter njene absorpcijske zmožnosti z osrednjo vlogo evropskega azilnega urada.
Azilna politika EU-ja temelji na dublinskem sistemu  Reforma evropskega azilnega sistema je nujna, saj so veljavna evropska pravila oziroma t. i. dublinski sistem, ki predvideva predložitev in obravnavo prošnje za azil v prvi vstopni članici, ob zaostritvi begunske krize lani povsem odpovedali. Za veliko večino prebežnikov v Evropo je bila namreč prva vstopna točka Grčija, ki migracijskega toka ni zmogla obvladati, tako da so prebežniki v glavnem nenadzorovano nadaljevali pot skozi druge članice Unije do glavnih ciljev, Nemčije in Švedske.
Notranji ministri o predlogih predvidoma 21. aprilaOmenjeni dve možnosti sta le košček azilne sestavljanke. Komisija predlaga tudi vrsto ukrepov za nadaljnjo uskladitev azilnih postopkov in standardov za zagotovitev enakih pogojev v vsej Evropi ter zmanjšanje nedovoljenih sekundarnih gibanj. Komisija bo za zagotavljanje zakonitih in varnejših migracijskih poti v prihodnjih mesecih pripravila še številne ukrepe, ki vključujejo strukturirani sistem preselitev, reformo direktive o modri karti in akcijski načrt o integraciji. Notranji ministri članic unije bodo o predlogih predvidoma razpravljali 21. aprila.
Sobotka: Početje EK je kontraproduktivno Predlagane spremembe azilnega sistema je že zavrnil češki premier Bohuslav Sobotka. Kot je poudaril v sporočilu za javnost, je predlog uvedbe mehanizma za razdelitev prosilcev za azil popolnoma nesprejemljiv za češko vlado. ""Velik del držav članic, vključno z našo državo, je že večkrat zavrnil takšne ideje in meni, da je kontraproduktivno, da komisija znova daje na mizo mrtev projekt kvot,"" je dodal. Po njegovih besedah je minulo leto jasno pokazalo, da delitev beguncev ne prispeva k rešitvi krize, temveč, nasprotno, spodbuja begunce, da prihajajo v Evropo.  
Nemčija bi maja lahko odpravila nadzor na mejiMedtem je nemški notranji minister Thomas de Maiziere dejal, da bi Nemčija lahko sredi maja začasno odpravila nadzor na meji, ki ga je uvedla septembra lani s ciljem zajezitve velikega števila prebežnikov, če se bo njihovo število še naprej zmanjševalo.  ""Nadzora na mejah ne bi podaljšali po 12. maju, če bi število beguncev ostalo tako majhno,"" je povedal za avstrijsko javno radiotelevizijo ORF. To je povedal po srečanju notranjih ministrov iz nemško govorečih držav na Dunaju.
Začasni nadzor na meji z Avstrijo je Nemčija uvedla septembra lani, ko je dnevno v državo prihajalo več kot 10.000 prebežnikov. Nemčija je lani sprejela rekordnih 1,1 milijona beguncev. 
"
http://www.rtvslo.si/slovenija/drzava-isce-najemniska-stanovanja-za-begunce/389862,prebežniki,"
					5. april 2016 ob 14:05
					Ljubljana - MMC RTV SLO, STA","
A. Č.
",Država išče najemniška stanovanja za begunce,"Država išče zasebnike, ki bi oddali stanovanja za nastanitev beguncev. Gre za 567 ljudi, ki bodo letos in prihodnje leto premeščeni iz Italije in Grčije.
Ministrstvo za javno upravo je objavilo povabilo k oddaji stanovanj v lasti zasebnikov, v katere bi namestili prosilce za azil ""za čas trajanja integracijskega procesa"". Vlada bo sicer najprej izkoristila obstoječe zmogljivosti posameznih upravljavcev stanovanjskih skladov in republiškega stanovanjskega sklada, po potrebi pa bo nato izkoristila še najem pri zasebnikih.
Stanovanje je mogoče oddati v najem oziroma brezplačno uporabo, vloge pa bo sprejemalo ministrstvo za javno upravo (MJU). Zaželeno je, da so ponujena stanovanja opremljena, urejena in takoj vseljiva. Prednost imajo stanovanja v večjih urbanih središčih.
Vlada je namreč na začetku marca sprejela izvedbeni načrt, po katerem bo v skladu z dogovorom na evropski ravni iz Italije in Grčije premestila 567 oseb. Prva skupina, v kateri bo predvidoma 40 ljudi, naj bi prispela konec aprila.
Ti prebežniki bodo v Slovenijo prišli kot prosilci za azil in bodo najprej nastanjeni v azilni dom, po pridobitvi statusa pa v integracijsko hišo. Ti sta v Sloveniji dve, ena v Ljubljani in druga v Mariboru, sprejmeta pa od 60 do 70 ljudi. Ko bodo te zmogljivosti polne, bodo prebežnike nastanjali v drugih zmogljivostih, tudi v zasebnih stanovanjih.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/grska-policija-na-iosu-isce-100-pobeglih-prebeznikov/389850,prebežniki,"
					5. april 2016 ob 11:46,zadnji poseg: 5. april 2016 ob 12:34
					Atene, Berlin - MMC RTV SLO, Reuters, STA","
K. Št.
",Grška policija na Iosu išče 100 pobeglih prebežnikov,"Po ponedeljkovem začetku izvajanja dogovora med EU-jem in Turčijo, ko iz Grčije v Turčijo vračajo prebežnike, nato pa iz Turčije v EU sirske begunce, je na Iosu izginilo 100 prebežnikov.
Kot poroča grška televizija Skai, gre za prebežnike, ki večinoma prihajajo iz Afganistana in nimajo pravice do azila. Iz begunskega centra na grškem otoku Ios so ušli v petek, da bi se izognili aretaciji in vrnitvi v Turčijo, pa naj bi se skrivali na otoku.
Grška obalna straža poročanja medijev ni komentirala, policija je informacije zanikala.
ZN odloča na podlagi 'meril ranljivosti'V ponedeljek so iz Grčije v Turčijo ob strogih varnostnih ukrepih začeli vračati prve nezakonite prebežnike v skladu z marca sklenjenim dogovorom med Brusljem in Ankaro. Z grškega otoka Lezbos so v turški Dikili prepeljali 136 prebežnikov, z Iosa pa 66. Kmalu zatem se je začelo tudi preseljevanje sirskih beguncev iz Turčije v EU - 32 so jih z letalom prepeljali v Nemčijo, 11 pa na Finsko. Pri izbiri beguncev, ki jih preselijo iz Turčije v Unijo, igra po navedbah komisije glavno vlogo Urad visokega komisarja ZN-a za begunce (UNHCR), ki odloča na podlagi svojih 'meril ranljivosti'.
Po načrtih naj bi sirske begunce iz Dikilija poslali v druge begunske centre po državi, državljane drugih držav, kot so Afganistan, Pakistan in Irak, pa bodo vrnili v njihove države. Turški minister za zadeve EU-ja Volkan Bozkir je napovedal, da bodo vrnjene Sirce namestili v mestu Osmaniye na jugu Turčije.
Grčija zaznala več prošenj za azilV centru za registracijo beguncev na Lezbosu so po začetku vračanja prebežnikov zaznali povečanje števila prošenj za azil, s čimer se prebežniki želijo izogniti deportacijam. Grška policija je napovedala, da bodo pred vračanjem nove skupine migrantov najprej obravnavali prošnje za azil. Zaradi večjega števila prosilcev za azil na terenu čim prej potrebujejo strokovnjake za azil iz drugih držav članic EU-ja.
Dogovor med EU-jem in Turčijo naj bi naredil konec neorganiziranim, kaotičnim in nevarnim nezakonitim prihodom ekonomskih migrantov in beguncev iz Turčije v EU ter jih nadomestil z zakonitim preseljevanjem beguncev v EU-ju. Dogovor je sporen za številne humanitarne organizacije, ki trdijo, da Turčija begunce nasilno vrača v Sirijo in da Turčija ni t. i. varna država za begunce.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/kolumne/od-meje-do-meje-v-obljubljeno-evropo/389834,prebežniki,"
					5. april 2016 ob 09:30
					Beograd - MMC RTV SLO","
Boštjan Anžin, RTV Slovenija
","Od meje do meje v ""obljubljeno Evropo""","Včeraj je v praksi zaživel sporazum Evropske unije in Grčije o izročanju in sprejemanju prebežnikov, sporazum, ki naj bi Evropo ""rešil"" pred begunskim valom, sporazum, s katerim se je balkanska begunska pot zaprla. Z grških otokov v egejskem morju zdaj nezakonite prebežnike vozijo nazaj v Turčijo, včeraj 202, v zameno bo Evropa sprejemala sirske begunce neposredno iz Turčije.
Pred vrati Evrope, pravzaprav že globoko na stari celini pa medtem še vedno stoji begunski center Idomeni, simbol mnogih zgrešenih potez, neenotnosti, nenehnega spreminjanja pravil in ne nazadnje humanitarne katastrofe, ki se tam napoveduje že tedne in za katero je brez dvoma sokriva Evropa.
""Ni pomembno, kaj si mislite o teh ljudeh, lahko jih imate za begunce, ki bežijo pred vojno, lahko za migrante, ki jih niso pregnale bombe, ampak jih je na pot pognala želja po boljšem življenju. Ne glede na to, ali menite, da bi morali ti ljudje dobiti azil ali oditi nazaj v svojo domovino, Idomenija ne bi smelo biti,"" mi je ogorčeno razlagala prostovoljka v zloglasnem begunskem centru, ki ne razume, kako smo lahko prišli tako daleč, da v blatu pred makedonsko mejo še vedno živi kakih 12.000 ljudi. ""To niso prizori, vredni Evrope!""
V prenapolnjeno Grčijo - tam je več kot 50.000 ljudi, ki želijo na sever – še naprej vsak dan s čolni in s pomočjo tihotapcev prihaja na stotine prebežnikov, očitno sporočilo, da bodo morali nazaj, do njih ni prišlo ali pa jim zanj ni mar. Tihotapska industrija za zdaj deluje naprej, tistih, ki so pripravljeni plačati visoke vsote, da bi prišli v ""obljubljeno"" Evropo, je še vedno dovolj, vnaprej dogovorjenih ""poslov"" še precej.   
Med najbolj ogorčenimi je makedonski predsednik Gjorge Ivanov. ""Naša služba je ugotovila, da je 90 odstotkov vseh, ki so šli skozi naš balkanski koridor, uporabilo usluge kriminalnih mrež. Z odprtim koridorjem smo torej financirali kriminalne strukture, ki služijo na račun trpljenja beguncev. Poglejte, kako inovativni in ustvarjalni so mafijci, tihotapci. Ko smo rekli, da bomo skozi koridor spuščali samo begunce, so takoj vsi migranti postali begunci. Dobili so ponarejene sirske potne liste in dokumente, vse iz Alepa. Kdo pa bo šel tja preverjat, ali so ti ljudje tam res obstajali?""
Izjemno oster in kritičen je, a hkrati prepričan, da je največja napaka stvari posploševati. Ločiti je treba varnostni vidik, kjer je Evropa, tako Ivanov, povsem odpovedala, in humanitarni, kjer ji, vsaj v Grčiji, prav tako ne gre dosti bolje. A sprehajanje čez mejo se je moralo končati, je prepričan. Zgrožen je nad razmerami na drugi strani, v Idomeniju, a prepričan, da je njegova država ravnala prav, ko je mejo zaprla. Makedonija zdaj Evropo ""brani"" pred ljudmi, ki prihajajo iz Evrope, schengen pred ljudmi, ki prihajajo iz schengena.
""Makedonija je dežela paradoksov, to je le še eden izmed njih. Vse, kar nas ogroža, je prišlo z ozemlja Evropske unije in Nata. S tem se ukvarjamo, ker nekdo ni zavaroval  zunanjih meja Evropske unije. Delati moramo nekaj, kar bi moral delati nekdo drug kot čuvar schengena oziroma zunanjih meja EU-ja, pa tudi Nata.""
Balkanska begunska pot je tudi po zaprtju včasih videti kot kakšna kriminalka, drama ali tragedija. Tihotapci, prebežniki, ki čakajo svoje agente, razočaranja nad ugotovitvijo, da se v Evropi ne cedita mleko in med, strah – med prebežniki in Evropejci –, razočaranje. Na tisoče ljudi, ki spijo po pristaniških potniških terminalih, na parkiriščih, travnikih. Dolge vrste za hrano in vodo, nervoza in popuščanje živcev, ker meje ostajajo zaprte. In kupčija s Turčijo, o kateri ima marsikdo številne pomisleke.
Turški Česme, grški otok Hios, pristanišče Pirej, Atene, begunski center Idomeni, Gevgelija v Makedoniji, Preševo v Srbiji. V preteklem mesecu sva s snemalcem Pantelijo Petrovićem s kamero opazovala zapiranje balkanske begunske poti, zmedo, nevzdržne pogoje, grško nemoč in evropsko neenotnost. Zgodbe beguncev, preobremenjenih humanitarnih delavcev, zaskrbljenih domačinov, besnih politikov … ""Od meje do meje, v ""obljubljeno"" Evropo"" – nocoj ob 20.55 na Prvem.
"
http://www.rtvslo.si/begunska-kriza/prebezniki-iz-grcije-v-turcijo-iz-nje-sirski-begunci-v-evropo/389748,prebežniki,"
					4. april 2016 ob 07:03,zadnji poseg: 4. april 2016 ob 15:38
					Atene, Ankara - MMC RTV SLO, STA","
K. Št., T. J. 
","Prebežniki iz Grčije v Turčijo, iz nje sirski begunci v Evropo","Medtem ko so iz Grčije v Turčijo prepeljali prvih 200 prebežnikov, so iz Turčije v Nemčijo prispeli prvi sirski begunci, ki jih bo EU sprejel v zameno za izgnane nezakonite prebežnike.
Že zgodaj zjutraj so ob strogih varnostnih ukrepih v pristanišči na Lezbosu in Iosu z avtobusi pripeljali prebežnike, saj je vsakega prebežnika spremljal po en pripadnik varnostnih sil. Ladje, s katerimi so pluli proti Turčiji, so spremljali čolni turške obalne straže, nad njimi pa je letel turški vojaški helikopter.
Z grškega otoka Lezbos so v turško obmorsko letovišče Dikili prepeljali 136 prebežnikov, z Iosa pa 66. Vračajo predvsem tiste, ki v Grčiji niso zaprosili za azil in ki so iz 'varnih' tretjih držav, kot so Pakistan, Bangladeš in severnoafriške države. Na ladjah z Lezbosa in Iosa sta bila le dva Sirca, ki sta privolila v vrnitev v Turčijo, je potrdil tiskovni predstavnik grškega kriznega štaba za soočanje z migracijsko in begunsko krizo Gjorgos Kiricis.
Prvi sirski begunci prispeli v NemčijoRTV-jev dopisnik Boštjan Anžin je poročal: ""Vrnjene prebežnike, ki ne prihajajo iz Sirije, naj bi Turčija vračala v njihove države. Vrnjene Sirce pa bodo namestili v svojih begunskih centrih in v zameno v EU poslali druge. Zgornja meja je 72.000. Na ta način je danes v Hannover z letalom prispelo prvih 24 Sircev, pride jih še 18.""
Marčni dogovor med EU-jem in Turčijo med drugim predvideva, da bodo vse nezakonite prebežnike, ki so ali bodo od 20. marca prišli na grške otoke s turškega ozemlja, vrnili v Turčijo. Predvideva tudi rešitev po načelu eden za enega, po katerem bi za vsakega Sirca, ki ga bodo vrnili v Turčijo z grških otokov, drugega Sirca preselili iz Turčije v Unijo.
V nedeljo je nemška kanclerka Angela Merkel v telefonskem pogovoru s turškim premierjem Ahmetom Davutoglujem izpostavila, da je nujno, da se dogovor med EU-jem in Turčijo izpelje, je po poročanju DPA-ja dejal tiskovni predstavnik nemške vlade Steffen Seibert in dodal, da je ""4. april pomemben dan, ko se je začel proces, ki bo potekal ob celovitem spoštovanju evropskih in mednarodnopravnih načel"".
32 Sircev v Nemčijo, 11 na FinskoZa vsak čoln nezakonitih migrantov iz Grčije v Turčijo bo iz Turčije v Evropo poletelo letalo preseljenih sirskih beguncev, je povedal predstavnik komisije Margaritis Schinas. Številke vrnjenih in preseljenih Sircev se prvi dan še ne ujemajo, a cilj je, da bo na koncu upoštevan predviden koncept eden za enega, je dodal Schinas. Iz Turčije so za zdaj preselili 43 sirskih beguncev. 32 jih je odšlo v Nemčijo, 11 pa na Finsko.
Bruselj se je zavezal k pospešitvi izvajanja načrta premestitve beguncev iz Grčije in Italije v druge članice. Do sredine aprila naj bi jih premestili že 6.000, do sredine maja pa vsaj 20.000. V dveh letih naj bi jih premestili 160.000. 
Nezakoniti prihodi ne pojenjajoReuters poroča, da so nekaj ur po tem, ko je z Lezbosa odplula prva ladja proti Turčiji, grška obalna straža rešila najmanj 50 prebežnikov, ki so na dveh gumenjakih skušali doseči grške otoke. Med njimi so bili otroci in ženska na invalidskem vozičku. Turška obalna straža pa je danes prestregla skupino 47 prebežnikov, v kateri so bili pretežno Pakistanci. Prepeljali so jih v center za migrante blizu pristanišča v Dikiliju.
Prebežnike v Turčiji pričakali protestnikiPrvi prebežniki so se že izkrcali v Dikiliju, kjer jih je pričakalo nekaj deset demonstrantov s transparenti 'Ustavite vračanje' in 'Zbudi se, Evropa'. O izgredih za zdaj ne poročajo. Vsak prebežnik je imel pri sebi torbo ali dve, sprejeli pa so jih turški uradniki, ki so jih pospremili v šotore za registracijo.
Po načrtih naj bi sirske begunce iz Dikilija poslali v druge begunske centre po državi, državljane drugih držav, kot so Afganistan, Pakistan in Irak, pa bodo vrnili v njihove države. Turški minister za zadeve EU-ja Volkan Bozkir je napovedal, da bodo vrnjene Sirce namestili v metu Osmaniye na jugu Turčije, kakih 40 kilometrov od meje s Sirijo.
Turčija nepripravljena?Čeprav je Turčiji z EU-jem uspelo izpogajati dodatne tri milijarde evrov do leta 2018 za izboljšanje življenjskih pogojev sirskih beguncev, so oblasti mesta Dikili v nedeljo sporočile, da niso pripravljene na namestitev več sto beguncev. Župan Mustafa Tosun je dejal, da ne ve, ali in koliko migrantov bo danes prišlo v Dikili. Poleg tega ne ve, kam jih bodo namestili. Turški notranji minister Efkan Ala je pred današnjim začetkom vračanja dejal, da naj bi danes Turčija sprejela 500 prebežnikov, grške oblasti pa so posredovale 400 imen.
Povečanje prošenj za azil v GrčijiV centru za registracijo beguncev na Lezbosu so po začetku vračanja prebežnikov danes zaznali veliko povečanje prošenj za azil, s čimer se prebežniki želijo izogniti deportacijam. Kot je pojasnila vodja oddelka za migracije pri grški policiji Zaharula Cigiroti, danes ni pričakovati novih vrnitev migrantov, saj želijo pred novim vračanjem najprej obravnavati prošnje za azil. Evropska agencija za zunanje meje Frontex je opozorila, da zaradi večjega števila prosilcev za azil na terenu čim prej potrebujejo strokovnjake za azil iz drugih držav članic EU-ja.
Po podatkih visokega komisariata ZN-a za begunce (UNHCR) je na Lezbosu trenutno najmanj 3.300 migrantov in beguncev. Med njimi jih je 2.600 v namestitvenem centru v Morii, od tega jih je 2.200 že zaprosilo za azil.
""Dogovor nezakonit in nečloveški""Človekoljubne organizacije so načrtovano vračanje prebežnikov zadnje dni ostro kritizirale. Visoki komisariat ZN-a za begunce (UNHCR) je poudarjal, da morata pred začetkom vračanja Grčija in Turčija zagotoviti spoštovanje pravic beguncev. Amnesty International pa že nekaj dni opozarja, da Turčija ni varna država za prebežnike, prav tako pa je Turčijo obtožila, da sirske begunce v Sirijo vrača pod prisilo. Humanitarna organizacija Save the Children je dogovor med EU-jem in Turčijo označila za ""nezakonitega in nečloveškega"", saj naj bi prebežniki grozili, da se bodo ubili, če jih bodo vrnili.

 
 
"
http://www.rtvslo.si/svet/grcija-na-robu-kaosa-zaradi-napovedanega-vracanja-beguncev/389715,prebežniki,"
					3. april 2016 ob 14:26,zadnji poseg: 3. april 2016 ob 16:37
					Ankara, Atene - MMC RTV SLO, STA, Reuters","
G. V., K. S.
",Grčija na robu kaosa zaradi napovedanega vračanja beguncev,"Pred napovedanim ponedeljkovim vračanjem prebežnikov iz Grčije v Turčijo se grška vlada pripravlja na kaotične razmere, ki jih je zaradi dogovora med Brusljem in Ankaro v begunskih taboriščih že občutiti. 
Po vsej državi se begunci že upirajo odločitvi, ki jo nekatere organizacije označujejo za nezakonito, grško vlado pa zdaj skrbi predvsem praktična izvedba. Najbolj napeto je na otokih - na Hiosu je tako v petek iz tamkajšnjega prehodnega centra pobegnilo 800 beguncev, v nedeljo pa so bili v stampedu v taborišču trije prebežniki zabodeni.
""Pričakujemo nasilje. Obupani ljudje imajo navado postati nasilni,"" opozarja predstavnik vladnega oddelka za migracije Giorgos Kyritsis. ""Celotna filozofija dogovora je odvrniti prekupčevanje z ljudmi na turški obali, a bo težko in skušamo uporabiti mehak pristop. Ti ljudje so pobegnili pred vojno, niso zločinci,"" je povedal za Observer.
Begunci na Hiosu so dan pred napovedano deportacijo izjemno razburjeni, 30 policistov le stežka obvladuje 1.600 prebežnikov, prostovoljci poročajo o kaotičnih prizorih. Obupani prebežniki skandirajo ""Svoboda, svoboda"" in ""Ne v Turčijo"", nekateri pa so za medije povedali, da raje vržejo sebe in svojo družino v morje, kot da bi se vrnili nazaj v pekel. 
Podobno nemirno je bilo tudi v pristaniškem mestu Pirej, kjer je bilo osem prebežnikov poškodovanih v nemirih med rivalskimi etničnimi skupinami. 
Frontex nepripravljen24 ur pred implementacijo spornega dogovora, na katerega ne Turčija ne Grčija nista prav dobro pripravljeni, je prišlo na dan, da Frontex (Evropska agencija za upravljanje in operativno sodelovanje na zunanjih mejah) ni mobiliziral zadosti svojega osebja za nadzor operacije.
Osem Frontexovih ladij naj bi po kratkih pogovorih za azil prevažalo begunce iz prehodnih centrov v Grčiji nazaj v Turčijo, a od 2.300 predstavnikov, ki jih je EU obljubil, da jih bo poslal v Grčijo, jih je do zdaj v državo prispelo zgolj 200.
Tudi v turškem mestu Dikili, kjer je predvidena nastanitev iz Grčije vrnjenih prebežnikov, opozarjajo, da niso pripravljeni na sprejem več sto ljudi. 
Vračanje bo potekalo ob strogih varnostnih ukrepih in vsak prebežnik bo imel spremstvo enega policista. Do srede nameravajo v turško pristaniško mesto Dikili prepeljati 750 prebežnikov, a tamkajšnji župan pravi, da na to niso pripravljeni. Še v soboto je bilo na pomolu v pristanišču videti le dva šotora in v njihovi bližini dvoje prenosnih stranišč.
""Kot župan od odgovornih v Ankari nisem prejel nobenih informacij glede prebežnikov,"" je povedal župan Dikilija Mustafa Tosun in dodal, da ne ve, ali in koliko prebežnikov bo v ponedeljek prišlo v mesto. Poleg tudi tega ne ve, kam jih bodo nastanili. V soboto se je v pristanišču zbralo nekaj sto ljudi, ki so protestirali proti načrtovanemu sprejemu prebežnikov.
Dogovor EU-ja in Turčije predvideva, da bodo vračali prebežnike, ki v Grčiji ne zaprosijo za azil ali jim ga ne uspe pridobiti, v zameno pa bodo prav toliko sirskih beguncev premestili v Evropo.
Turški notranji minister Efkan Ala je povedal, da v ponedeljek pričakujejo prihod 500 prebežnikov, pri čemer bodo Afganistance, Iračane in Pakistance vrnili v njihove domovine.
Na grški strani še pripraveLe malo znakov na priprave za izvajanje načrta je videti na drugi strani morja, na grškem otoku Lezbos, ki je bil ena glavnih vstopnih točk za tisoče prebežnikov, ki so se iz Turčije proti Evropi odpravili prek Egejskega morja.
Od 20. marca, ko je začel veljati dogovor med EU-jem in Turčijo, je na grške otoke prispelo več kot 6.000 prebežnikov. In čeprav bi se moralo njihovo vračanje začeti v ponedeljek, še zdaj ni znano, od kod in koliko jih bodo vrnili v Turčijo. ""Načrtovanje poteka,"" je sporočil Kyritsis.
Dogovor tudi zgled za Severno Afriko?V dogovoru s Turčijo o reševanju begunske krize vidi nemški notranji minister Thomas de Maizeire model tudi za dogovor s severnoafriškimi državami.
""Če bo čez Sredozemsko morje ponovno prišlo več ljudi, bomo morali podobne rešitve kot s Turčijo iskati tudi z državami severne Afrike, o tem pa se bomo morali tudi pogajati,"" je dejal v pogovoru za nemški časopis Tagesspiegel am Sonntag.
Po njegovem mnenju bi lahko podobne sprejemne centre za begunce, ki bi jih vračali iz Italije, lahko zgradili tudi v severni Afriki, v zameno pa bi sprejemali ljudi iz severnoafriških držav.
Kot je še povedal, je po zaprtju balkanske begunske poti in dogovoru s Turčijo nemško-avstrijsko mejo prečkalo zgolj 140 prebežnikov na dan. Ob tem je z veliko previdnostjo izrazil upanje, da je bila tako dosežena prelomna točka v begunski krizi.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
 
"
http://www.rtvslo.si/svet/vsakega-prebeznika-bo-pri-vracanju-iz-grcije-v-turcijo-spremljal-en-policist/389651,prebežniki,"
					2. april 2016 ob 14:02
					Atene - MMC RTV SLO, Reuters, STA","
G. V.
",Vsakega prebežnika bo pri vračanju iz Grčije v Turčijo spremljal en policist,"V ponedeljek se bo po dogovoru med Brusljem in Ankaro začelo vračanje prvih prebežnikov iz Grčije v Turčijo, a mnogi dvomijo, da so turške oblasti pripravljene na izvajanje načrta.
Načrti grške obalne straže in evropske agencije za varovanje meja Frontex nakazujejo, da bo vračanje prebežnikov potekalo ob strogih varnostnih ukrepih in vsakega izgnanega prebežnika bo spremljal en policist.
Do srede naj bi na dveh turških ladjah z grškega otoka Lezbos v turško pristanišče Dikili prepeljali okoli 750 prebežnikov. Za prevoz bodo uporabljali turški katamaran Nazli Jale in manjšo turško ladjo Lezbos. Z večjim plovilom bodo v eni vožnji prepeljali 100 prebežnikov in 100 policistov, z drugim pa 50 prebežnikov in 50 policistov.
Prebežnike in begunce bodo začeli vračati v ponedeljek okoli 10. ure po krajevnem času, a ker se številni izgonu upirajo, se grške varnostne sile bojijo izgredov.
V Turčiji so začeli graditi dva centra za obravnavo beguncev iz Sirije in drugih držav, ki jih bodo vrnili iz Grčije. Tam bodo šotori za odvzem prstnih odtisov in popis ter tudi sanitarni prostori.
""Ko bodo prebežniki opravili zdravniški pregled in popis, bodo premeščeni v centre,"" je povedal Muhittin Dalgic, župan mesta Cesme, kjer bo stal eden izmed centrov za popis. Cesme leži nasproti grškega otoka Ios.
Center za registracijo bo stal tudi v mestu Dikili, kjer pa je v soboto ob naraščajočem nasprotovanju sprejemanja prebežnikov iz Grčije poteka protest nekaj sto ljudi. V petek je mednarodna organizacija za človekove pravice Amnesty International opozorila, da Turčija nezakonito vrača begunce v Sirijo, kjer še vedno divja vojna. Ankara je zanikala, da bi vračanje potekalo proti volji beguncev.
Številne nevladne organizacije so izrazile skrb nad pomanjkljivimi pripravami Turčije za sprejemanje prebežnikov, saj registracijski in sprejemni centri niso pripravljeni na množičen prihod ljudi.
Prebežniki prihajajo še naprejV zadnjih 24 urah je iz Turčije na grške otoke v Egejskem morju prišlo 566 prosilcev za azil, so sporočili iz grškega štaba za reševanje begunske krize. Od zaprtja balkanske begunske poti do danes pa je v Grčijo prišlo 52.000 ljudi.
Na grškem otoku Ios je okoli 500 ljudi, ki so zbežali iz sprejemnega centra, obtičalo v pristanišču na otoku, saj so trajekt po poročanju grških medijev premestili v drugo mesto. Prebežniki in begunci, med katerimi je bilo veliko otrok, so tako noč preživeli na prostem.
Zaradi zaprtja meja držav na balkanski begunski poti medtem v begunskem centru v Idomeniju v Grčiji še vedno čaka okoli 12.000 ljudi, med katerimi je dobra polovica otrok. V prihodnjih štirih tednih naj bi center po besedah predstavnikov grške vlade izpraznili.
V Idomeniju prihaja do številnih izgredov, zaradi česar grški minister za zaščito državljanov Nikos Toskas ni izključil možnosti, da bi lahko policisti odslej uporabili tudi silo. To bi lahko uporabili zgolj v primeru, ko bi nekdo ""povzročal težave"", je dodal.
Z zaprtjem balkanske begunske poti se je marca močno zmanjšalo tudi število prebežnikov, ki so prišli v Nemčijo. V celotni državi so marca registrirali okoli 20.000 prebežnikov, medtem ko so jih februarja 61.428, januarja pa 91.671. Do največjega padca je prišlo na Bavarskem, kjer so marca našteli 6.600 prebežnikov. Februarja so jih tam pipisali 41.600, januarja pa 74.677.
"
http://www.rtvslo.si/begunska-kriza/spopad-prebeznikov-v-grciji-pred-zacetkom-vracanja-v-turcijo/389606,prebežniki,"
					1. april 2016 ob 19:30
					Atene - MMC RTV SLO, STA","
K. Št.
",Spopad prebežnikov v Grčiji pred začetkom vračanja v Turčijo,"Na grškem otoku Ios je v centru za prebežnike Vial izbruhnil pretep. Policija je morala uporabiti šokgranate, tri ljudi so prepeljali v bolnišnico. 
Promigrantski aktivisti so sporočili, da so se težave začele v četrtek zvečer, ko je hotelo več prebežnikov zapustiti center Vial. Ta ima sicer zmogljivosti za 1.200 ljudi, pred izbruhom nasilja pa je bilo tam nastanjenih okoli 1.500 prebežnikov. Okoli 700 migrantov in beguncev so danes v spremstvu policije premestili v drug center na Iosu.
V četrtek zjutraj je že v Pireju prišlo do spopadov med sirskimi in afganistanskimi prebežniki v tamkajšnjem prepolnem taboru, zaradi česar so morali osem prebežnikov odpeljati v bolnišnico.
Premestitev 500 prebežnikovGrčija se pripravlja na začetek vračanja prebežnikov, ki so prečkali Egejsko morje, v Turčijo. Turški premier Ahmet Davutoglu je v četrtek potrdil, da bo Turčija vse tiste, ki so v Grčijo prispeli po 20. marcu, začela sprejemati v ponedeljek v skladu z dogovorom z EU-jem. Po neuradnih informacijah naj bi v ponedeljek v Turčijo vrnili 500 prebežnikov.
Amnesty International je sporočil, da je Turčija v zadnjih mesecih več tisoč Sircev nezakonito vrnila v domovino, čeprav tam še vedno divja vojna, zato opozarja na pomanjkljivosti dogovora o vračanju prebežnikov iz EU-ja.
"
http://www.rtvslo.si/begunska-kriza/avstrija-bo-obcutno-omejila-dostop-do-azila/389422,prebežniki,"
					30. marec 2016 ob 18:11
					Dunaj - MMC RTV SLO, STA", ,Avstrija bo občutno omejila dostop do azila,"Avstrija bo za obvladovanje novega vala beguncev predvidoma sredi maja uvedla hitre postopke na meji, s katerimi bo ugotovila, ali so izpolnjena merila za sam azilni postopek.
Vlada na Dunaju ta korak načrtuje kot odziv na izvedensko mnenje avstrijskih pravnikov, ki sta ga ministra za notranje zadeve in obrambo Johanna Mikl-Leitner in Hans Peter Doskozil predstavila v sredo.
V izvedenskem mnenju je letna omejitev števila beguncev na 37.500, to je zgornja meja beguncev, kot jo je določila vlada na Dunaju, označena za neskladno z mednarodnim pravom, a hkrati so pravniki ocenili, da ima država pravico z drugačnimi sredstvi omejiti begunski val.
Javni red in mir še vedno ogrožena Avstrijska vlada bo zato občutno omejila dostop prišlekov do azilnega postopka, sta poudarila avstrijska ministra in izpostavila, da sta zaradi begunskega vala, ki traja od lani, še vedno ogrožena javni red in mir.
Avstrija bo zato v azilnem postopku obravnavala le še tiste primere, ki bodo nujni zaradi spoštovanja določil konvencije o človekovih pravicah. Pri tem je Mikl-Leitnerjeva navedla osmi člen konvencije, ki določa pravico do zaščite zasebnega in družinskega življenja. To bo vlada vključila v azilni zakon, ki bo po pričakovanjih začel veljati sredi maja.
V Avstrijo le sorodniki in tisti, ki jim grozi nehumano ravnanje oziroma smrt  Ali so izpolnjena merila za tak azilni postopek, bodo razjasnili s hitrim postopkom na meji oziroma v tamkajšnjih registracijskih centrih. S takšnimi postopki bodo avstrijske oblasti že v nekaj urah za posameznika ugotovile, ali obstajajo razlogi proti vrnitvi v varno tretjo državo. Kot so pojasnili na avstrijskem notranjem ministrstvu, bodo v državo dovolili le še tistim, ki že imajo svojce v Avstriji ali ki bi jim v sosednjih državah, kamor bi jih vrnili, grozila nehumano ravnanje ali smrt.
Avstrija prejela 14.000 prošenj za azil Dunaj bo poleg tega še okrepil nadzor na meji, tudi na avstrijsko-italijanskem mejnem prehodu Brenner in na Gradiščanskem. Kot je to pojasnila Mikl-Leitnerjeva, za zdaj ni nobenega znaka za konec alarma, pri čemer je navedla, da več sto tisoč ljudi po zaprtju balkanske begunske poti skuša v Evropo priti prek Italije. Ob tem je Doskozil napovedal tudi konec prepuščanja beguncev proti Nemčiji. Mikl-Leitnerjeva je še povedala, da je Avstrija do konca marca prejela 14.000 prošenj za azil. 
Število prebežnikov v Grčijo in Italijo se povečujeMedtem pa iz Grčije sporočajo, da se je število prebežnikov, ki iz Turčije prihajajo na grške otoke, ponovno povečalo. V zadnjih 24 urah jih je tako prispelo 766. V ponedeljek in torek je prišlo 192 in 232 prebežnikov, v nedeljo 73. Trenutno je v Grčiji več kot 50.000 prebežnikov in migrantov. S prihodom pomladi se povečuje tudi število prihodov beguncev v Italijo. Skupno je v prvih treh mesecih v Italijo letos prispelo okoli 16.000 prebežnikov, kar je za 6.000 več kot v enakem obdobju lani. 
Erjavec in Bozkir: Dogovor že prinaša učinkeKljub temu sta slovenski zunanji minister Karl Erjavec in turški minister za zadeve EU-ja Volkan Bozkir na pogovorih v Ljubljani ocenila, da dogovor za zaustavitev migracijskih tokov iz Turčije v Evropo, ki sta ga ta mesec sklenili Evropska unija in Turčija, že prinaša učinke. Kot je dejal Erjavec, v zadnjem tednu dni niso zaznali nobenega prebežnika, ki bi prišel iz Turčije v Grčijo. Dodal je, da je za Slovenijo to zelo pomembno, saj je od začetka begunskega vala do zaprtja balkanske poti čez njeno ozemlje šlo 460.000 prebežnikov.  
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/ban-ki-mun-bogatejse-drzave-naj-razbremenijo-izcrpane-sosede-sirije/389383,prebežniki,"
					30. marec 2016 ob 11:48,zadnji poseg: 30. marec 2016 ob 22:08
					Ženeva - MMC RTV SLO, STA","
A. K. K., A. V.
",Ban Ki Mun: Bogatejše države naj razbremenijo izčrpane sosede Sirije,"Begunska kriza zahteva ""eksponentno povečanje splošne solidarnosti"", je dejal generalni sekretar ZN-a Ban Ki Mun in ""bogatim državam"" med drugim predlagal, naj povečajo prostovoljne prispevke za sirske begunce in ponudijo pol milijona mest za dolgoročno naselitev.
Ban Ki Mun, ki je zbrane nagovoril ob odprtju konference za pomoč sirskim beguncem v Ženevi, je bogate države še pozval, naj razbremenijo sosednje države Sirije in pokažejo več gostoljubnosti do Sircev.
Države bi morale sprejeti vsaj 480.000 ljudi  Generalni sekretar ZN-a tako meni, da bi morale bogatejše države od skupno 4,8 milijona Sircev, ki so pred nasiljem pobegnili v Turčijo, Libanon, Jordanijo, Egipt, pa tudi Irak, sprejeti najmanj desetino prebežnikov, to je 480.000 ljudi.
Prepričan je, da je v primerjavi z bremeni, ki jih že leta nosijo sirske sosede, to ""relativno nizko številko"". ""Družbe, ki gostijo begunce v sosednjih državah, so izčrpane,"" je posvaril.
Proti demonizaciji prebežnikovDržave tudi ne bi smele demonizirati beguncev, ampak bi morale videti priložnosti, ki jih ti ljudje prinašajo v države gostiteljice. ""Danes so begunci. Jutri so lahko študentje in profesorji, znanstveniki in raziskovalci, delavci in negovalci,"" je dejal.
Kvota predvidena za ženske, otroke in bolne  Visoki komisar ZN-a za begunce Filippo Grandi je poudaril, da je 480.000 mest za dolgoročno naselitev beguncev predvidenih za posebej ranljive skupine, kot so ženske, otroci in bolni, in da gre za zadevo, ločeno od običajnih azilnih postopkov. Kot je dejal, odprtje varnih in zakonitih poti za sprejemanje beguncev ne more nadomestiti osnovne odgovornosti držav do tistih, ki na njihovem ozemlju prosijo za azil. Dejal je, da so bogatejše države do sredinega večera za dolgoročno naselitev beguncev obljubile skupno 185.000 mest, da pa so vlade predstavile predloge za dodatne šolnine ter vizumske programe za združitev družin in humanitarne vizume za Sirce.
Avramopulos: Kriza zahteva globalen odgovor Evropski komisar za migracije, notranje zadeve in državljanstvo Dimitris Avramopulos pa je na konferenci med drugim poudaril, da globalna skupnost od Evropske unije pričakuje rezultate. ""Evropa in UNHCR imata skupni cilj zaščite ljudi v skladu z evropskimi in mednarodnimi standardi. Migrantska in begunska kriza je globalen izziv, ki zahteva globalen odgovor,"" je dejal Avramopulos. 
Na konferenci sodeluje 90 držav   Na konferenci za pomoč sirskim beguncem sodeluje več kot 90 držav in več medvladnih organizacij, agencij ZN-a in nevladnih organizacij. Tema srečanja so dolgoročni načrti za ponovno naselitev beguncev in druge oblike humanitarne pomoči.
Humanitarno pomoč potrebuje 13,4 milijona Sircev  Sirijo je do zdaj zapustilo 4,8 milijona ljudi, več kot 13,4 milijona, ki jih je ostalo v razdejani državi, pa potrebuje humanitarno pomoč, kažejo podatki ZN-a.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/prebezniki-prvic-preckali-zeleno-mejo-na-obali/389211,prebežniki,"
					27. marec 2016 ob 19:44
					Sečovlje - MMC RTV SLO","
Al. Ma.
",Prebežniki prvič prečkali zeleno mejo na Obali,"Na meji s Hrvaško med Sečovljami in Dragonjo, kjer ni postavljene ograje, je okoli 15. ure mejo prestopila skupina prebežnikov, štirje odrasli in dva otroka. 
Prebežniki so takoj zaprosili za azil, je poročala TV Slovenija. Za zdaj so v postopku policijskega preverjanja identitete. 
Gre za prvi poskus prečkanja zelene meje na slovenski obali.
Ob ograji na grško-makedonski meji v Idomeniju pa se je zbralo več sto prebežnikov, ki so zahtevali odprtje meje.
"
http://www.rtvslo.si/sporocila-za-javnost/od-meje-do-meje-v-obljubljeno-evropo/389073,prebežniki,"
					25. marec 2016 ob 13:11
					Ljubljana - RTV SLO","
Služba za odnose z javnostjo
",Od meje do meje v »obljubljeno« Evropo,"Med poročanjem za dnevnoinformativne oddaje o številnih zgodbah beguncev in migrantov, predstavnikov humanitarnih organizacij, politikov in prebivalcev je nastajal tudi dokumentarni film Od meje do meje v »obljubljeno« Evropo, dopisnika RTV Slovenija Boštjana Anžina. Dokumentarni film bo na sporedu v torek, 5. aprila, ob 20.55 na 1. programu Televizije Slovenija.
Novinar Boštjan Anžin in snemalec Pantelija Petrović sta se v zadnjem mesecu večkrat odpravila na najbolj kritične točke begunske poti. Predvsem v grški begunski center Idomeni, kjer je na meji z Makedonijo v blatu in nemogočih razmerah vztrajalo tudi več kot 15 000 ljudi, med njimi tudi mnogi, za katere so se vrata na sever zaprla že dolgo nazaj. Nazadnje se je balkanska begunska pot ustavila za vse. Kakšna bo njihova usoda pa ni mogoče napovedati.
«Seveda ima tudi ta kriza vrsto obrazov, so begunci in so migranti, so tisti, ki bežijo pred vojnami in ekonomski migranti. So humanitarni in varnostni vidiki, pomoč in nemoč. Na terenu vidiš vse, želim si, da bi čim več videli tudi gledalci in si svoje mnenje ustvarili sami. Kar je bilo pravzaprav enotno večini sogovornikov, je misel, da je posploševanje napačno in nevarno.« sporoča Boštjan Anžin.
In še dodaja: »Materiala, ki sva ga prinesla nazaj je ogromno, žal tudi dnevnih dogodkov, tako da časa seveda ni dovolj. Nikoli ga ni. A so tereni, ko se reportaže delajo skoraj same od sebe. To je bila ena takšnih poti.«
Od turškega pristaniškega mesteca Češme, kjer še vedno cveti prava tihotapska industrija, na drugo stran Egejskega morja, na grški otok Hios, kamor so po dragi in nevarni poti, ki je vzela številna življenja prispele množice prebežnikov, vse to prikazuje dokumentarni film. Prenapolnjeno pristanišče Pirej, Atene, Solun, prebežniki na in ob avtocestah, parkiriščih in seveda zloglasni Idomeni, na pragu humanitarne katastrofe, kjer so živci začeli popuščati že dolgo nazaj, kjer so se vrstili protesti in zahteve po odprtju meje. Begunski center, ki se je spremenil v malo mesto z nemogočimi pogoji in so ga vmes začele zapuščati tudi humanitarne organizacije.
Meja se je v času poročanja najprej počasi in nato vedno hitreje zapirala. Negotovost na drugi strani pa je medtem skokovito naraščala. In bolj kot se je Grčija polnila, manjši je bil nadzor nad množico ljudi, ki še vedno želi v ""obljubljeno"" Evropo, na sever, v glavnem v Nemčijo. Že pred tem sta bila Boštjan Anžin in Pantelija Petrović tudi na srbsko-makedonski meji, kjer je prav tako prišlo do zastojev. Pogovarjala sta se z grškim notranjim ministrom in makedonskim predsednikom, razočaranim nad odzivom Evrope. Makedonija se je znašla v paradoksalnem položaju. Evropske meje brani pred prebežniki, ki prihajajo iz članice Evropske unije, medtem, ko so makedonska pogajanja blokirana. Brani schengensko območje, čeprav je v njem ni. Nekateri jo obtožujejo, da je nehumana, drugi jo vidijo kot državo, ki je opravila delo drugih in ustavljala prebežniški tok.
Evropa rešitev vidi v sporazumu s Turčijo, ki pa ga mnogi spremljajo z dvomi, predvsem pa se ilegalne migracije, če je na drugi strani morja milijone ljudi, ne bodo končale čez noč.
"
http://www.rtvslo.si/begunska-kriza/avstrija-zaradi-manjsega-stevila-prebeznikov-umika-osebje-iz-spilja/388992,prebežniki,"
					24. marec 2016 ob 13:48,zadnji poseg: 24. marec 2016 ob 13:56
					Gradec, Helsinki - MMC RTV SLO, STA","
K. Št.
",Avstrija zaradi manjšega števila prebežnikov umika osebje iz Špilja,"Zaradi zaprtja balkanske poti, po kateri so se prebežniki podali v Evropo, je Avstrija občutno zmanjšala število osebja na mejnem prehodu Špilje.
Avstrijsko notranje ministrstvo je določilo tudi število osebja, ki ga bo država premestila za nadzor zelene meje. Nazadnje so več sto policistov iz drugih avstrijskih zveznih dežel umaknili iz avstrijske Štajerske, so sporočili predstavniki notranjega ministrstva.
Osebje iz Špilja bodo tako deloma premestili na zeleno mejo. ""Čeprav tam trenutno ni večjega prihoda prebežnikov, moramo biti pripravljeni,"" opozarja avstrijsko ministrstvo.
Tudi avstrijska vojska je zmanjšala število osebja. Na obrambnem ministrstvu na Dunaju so pojasnili, da se prilagajajo potrebam policije, ki pa so trenutno manjše. Trenutno policijo podpira okoli 850 vojakov. Prebežniki sicer še vedno prihajajo v Avstrijo, a ne več po enotni poti. Tisti (okoli 100 prebežnikov na dan), ki pridejo v Avstrijo, tam tudi zaprosijo za azil.
Rusija in Finska za begunce zaprli arktična mejna prehodaPredsednika obeh držav, Vladimir Putin in Sauli Niinistö, sta se na torkovem srečanju v Moskvi dogovorila, da bosta mejna prehoda Salla in Lotta-Raja-Jooseppi odprta le za Fince, Ruse in Beloruse. Cilj ukrepa, ki bo veljal 180 dni, bo preprečiti nezakonito priseljevanje. 1340 kilometrov dolga finska meja z Rusijo predstavlja tudi zunanjo mejo schengenskega območja. Finska, ki ima 5,4 milijona prebivalcev, je lani sprejela 32.000 prosilcev za azil.
"
http://www.rtvslo.si/svet/foto-papez-ob-obredu-zadnje-vecerje-noge-umil-tudi-beguncem/388979,prebežniki,"
					24. marec 2016 ob 12:11,zadnji poseg: 24. marec 2016 ob 20:35
					Vatikan - MMC RTV SLO, Radio Slovenija","
G. V., Boštjan Debevec, Radio Slovenija
",Foto: Papež ob obredu zadnje večerje noge umil tudi beguncem,"Papež Frančišek je na veliki četrtek opravil tradicionalno umivanje nog. Letos je umil noge tudi enajstim beguncem.
Za kristjane po vsem svetu se začenja velikonočno obredje. T. i. velikonočno tridnevje se bo začelo z večernim bogoslužjem, spominom na Jezusovo zadnjo večerjo. Med pomembnejšimi simboli tega večera je obred umivanja nog. Prvič v zgodovini Katoliške cerkve bodo - po navodilu papeža Frančiška - lahko sodelovale tudi ženske.
Čeprav je Frančišek že v preteklih letih umival noge tudi ženskam, pa je z januarskim dekretom, da lahko to opravljajo tudi duhovniki in škofje, presenetil marsikoga, predvsem najbolj konservativne kroge. ""Papež pravi, naj bodo navzoči tako moški kot ženske, starejši in mlajši, zdravi in bolni. Slehernega veže zapoved ljubezni,"" tako liturgik dr. Slavko Krajnc.
""Vsi smo otroci enega Boga""Papež je nocojšnji obred zadnje večerje opravil v domu za prosilce za azil blizu Rima, v katerem je nastanjenih okoli 800 ljudi iz več kot 25 držav.
V času najhujše begunske krize v Evropi po drugi svetovni vojni se je Frančišek odločil za zgovorno potezo - noge je umil enajstim beguncem, med njimi več muslimanom, ki so bili nad gesto vzhičeni. Med prebežniki, ki jim je papež umil noge, so bili trije muslimani iz Malija, Pakistana in Sirije ter hindujec iz Indije.
""Ali muslimani, hindujci, katoličani ali Kopti: vsi smo bratje, vsi smo otroci istega Boga,"" je ob izvajanju velikonočne tradicije dejal papež in obenem spomnil tudi na torkove napade v belgijski prestolnici: ""To je bilo dejanje uničenja, dejanje vojne, dejanje ljudi, ki ne želijo živeti v miru."" Krivdo za prelivanje krvi je pripisal predvsem tihotapcem z orožjem.
Obred umivanja nog je, kot pravi profesor Kranjc, predvsem simbol služenja, ki ga je Jezus pri zadnji večerji dal svojim apostolom in Cerkvi: ""On pa je želel pokazati, da je sleherni, ki mu želi slediti, predvsem služabnik.""
Gre sicer za ponazoritev geste, ki jo je Jezus izvedel svojim apostolom pred zadnjo večerjo. Potem ko so papeži dolga leta noge umivali le duhovnikom, jih je Frančišek doslej umival zapornikom, invalidom in mladoletnim prestopnikom.
Priprava na veliko noč se je začela že z dopoldansko krizmeno mašo, ko bodo katoliški škofje v stolnicah, skupaj z duhovniki, posvetili olje in obnovili duhovniške zaobljube. Evangeličanski verniki na veliki četrtek nimajo posebnih bogoslužij, pravoslavni kristjani z julijanskim koledarjem pa bodo letos veliko noč praznovali šele 1. maja.
Papež bo velikonočne slovesnosti nadaljeval v petek, ko bo med drugim v rimskem Koloseju vodil križev pot, ki ga bo spremljala molitev za spolno zlorabljene otroke. V nedeljo bo poleg jutranje velikonočne maše opoldne izrekel tudi velikonočno voščilo mestu in svetu (urbi et orbi).
"
http://www.rtvslo.si/begunska-kriza/gladovna-stavka-prebeznikov-pri-idomeniju/388934,prebežniki,"
					23. marec 2016 ob 17:11
					Idomeni - MMC RTV SLO, STA", ,Gladovna stavka prebežnikov pri Idomeniju,"V begunskem centru Idomeni na grško-makedonski meji ostaja napeto. Dodatno je položaj zaostrilo od 50 do 100 prebežnikov, ki so začeli gladovno stavko.
Več prebežnikov je že v torek zvečer zavrnilo večerjo, drugim pa so preprečevali, da bi jedli. ""Če ne moremo od tu, potem bomo vsi umrli tukaj,"" so nekateri prebežniki povedali novinarjem, v torek pa se je eden izmed prebežnikov celo polil z bencinom in zažgal.
Zapora železnice in cesteVeč deset prebežnikov je v sredo znova zaprlo železniško progo, okoli 150 pa jih je sedlo na cesto, s čimer so povzročili krajši zastoj v prometu.
Večina humanitarnih organizacij je iz strahu, da bodo nezadovoljni prebežniki postali nasilni, ponoči umaknila del svojih sodelavcev iz taborišča v Idomeniju, je povedal predstavnik Visokega komisariata ZN-a za begunce (UNHCR) Babar Baloch.
Težke razmere v taborišču, dež in mraz Razmere v taborišču so slabe. Več tisoč prebežnikov živi v šotorih in spi na mokrih tleh. Dodatna težava je mraz, saj se temperature ponoči pogosto spustijo skoraj do ledišča. Grške železnice so v taborišče pripeljale stare spalnike, da bi okoli 250 prebežnikom omogočile spanje na suhem.
Pri Idomeniju 13.000 prebežnikovPo ocenah grškega štaba za krizne razmere je v Idomeniju trenutno okoli 13.000 prebežnikov, ki še upajo na nadaljevanje poti v srednjo in zahodno Evropo.
 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.

"
http://www.rtvslo.si/slovenija/vojska-ob-reki-dragonji-zicnato-ograjo-nadomesca-s-panelno/388928,prebežniki,"
					23. marec 2016 ob 16:21
					Ljubljana/Sečovlje - MMC RTV SLO, STA","
G. K.
",Vojska ob reki Dragonji žičnato ograjo nadomešča s panelno,"Slovenski vojaki so začeli odstranjevati žičnato ograjo ob reki Dragonji, saj jo bodo podobno kot na nekaterih drugih odsekih meje zamenjali s prijaznejšo panelno ograjo.

Začasne tehnične ovire nadomeščajo s panelno ograjo na prehodnih mestih, v strnjenih naseljih, turističnih destinacijah in na območjih, kjer bi lahko narasel vodostaj reke ogrozil postavljene ovire, so zapisali na ministrstvu za obrambo.
Na slovensko-hrvaški meji je trenutno postavljenih okoli 167 kilometrov začasnih tehničnih ovir. Panelno ograjo so do zdaj namesto žičnate postavili že na 11 kilometrih meje, ""zamenjava pa skladno s sprejetim načrtom poteka sukcesivno naprej"".
Panelne ograje so postavljene oziroma se postavljajo na območju policijskih uprav Maribor in Novo mesto, in sicer v občinah Črnomelj, Metlika, Brežice, Ormož, Podlehnik, Zavrč, v teh dneh pa tudi ob delu reke Dragonje.
"
http://www.rtvslo.si/svet/samomorilska-napadalca-sta-brata-bakaraoui-in-n-laachraoui/388878,prebežniki,"
					23. marec 2016 ob 07:34,zadnji poseg: 23. marec 2016 ob 19:59
					Bruselj - MMC RTV SLO, Radio Slovenija, STA","
K. Št., A. V.
",Samomorilska napadalca sta brata Bakaraoui in N. Laachraoui,"Belgijski tožilec Frederic van Leeuw je potrdil, da so napade v Bruslju izvedli trije samomorilski napadalci. Dva izmed njih sta brata Ibrahim in Khalid El Bakaraoui, medtem ko naj bi bil tretji Najim Laachraoui.  
Tožilec je potrdil, da se je 27-letni Khalid razstrelil na podzemni železnici Maelbeek v središču Bruslja, medtem ko se je 29-letni Ibrahim razstrelil na letališču. Oba brata, sicer rojena v Bruslju in belgijska državljana, sta bila zaradi kriminalnih dejanj stara znanca policije. Identificirali so ju z analizo DNK.  
De Standaard: Tretji napadalec LaachraouiDrugega samomorilskega napadalca na letališču uradno še niso identificirali, a po poročanju belgijskega časopisa De Standaard naj bi šlo za 25-letnega Najima Laachraouija, ki ga je belgijsko tožilstvo v ponedeljek označilo za sostorilca v novembrskih pariških terorističnih napadih, ko je umrlo 130 ljudi. Na begu je tako še tretji moški z letališča, oblečen v belo, čigar identiteta pa še ni znana. Uradno število mrtvih v obeh napadih je 32, ranjenih pa 270. 
Erdogan: Eden izmed napadalcev izgnan iz Turčije  Medtem pa se je oglasil turški predsednik Recep Tayyip Erdogan in sporočil, da so enega izmed bruseljskih napadalcev, Ibrahima El Bakraouija, junija lani aretirali v turškem mestu Gaziantep ob meji s Sirijo in ga nato julija izgnali na Nizozemsko. Kot je dodal Erdogan, belgijskim oblastem ni uspelo potrditi povezav osumljenca s terorizmom ""kljub njihovim opozorilom"". Belgijske oblasti se na te navedbe še niso odzvale.   
Taksist razkril sledTožilec van Leeuw je v nadaljevanju pojasnil, da so prišli napadalci na letališče s taksijem. Voznik taksija je bil pri preiskavi v veliko pomoč, saj je prepoznal vse tri osumljence s fotografije, ki jo je v medijih objavila policija. Spominja se, da so imeli moški preveč prtljage, zato so jo morali nekaj pustiti za seboj, zaradi česar so bili ""vidno jezni"". Ko jim je hotel pomagati pri nalaganju prtljage  v avtomobil, so mu rekli, naj se ničesar ne dotika. Policija je ob preiskavi stanovanja v Schaerbeeku, na naslovu katerega jih je pobral taksist, odkrila kovček, v katerem so bili zastava Islamske države, okoli 15 kilogramov razstreliva z žeblji in nevarne kemikalije. 
Ibrahim napisal oporokoPo besedah tožilca je Ibrahim napisal oporoko. To so našli na računalniku v smetnjaku pred stanovanjem, ki so ga preiskovali. Ibrahim naj bi zapisal, da je v naglici in da ne ve, kaj naj stori, saj ga iščejo vsepovsod. Ob tem je zapisal, da če bo ""to zadevo zavlačeval"", bo končal v zaporu. Ibrahima so sicer identificirali s pomočjo prstnih odtisov.
Njegov brat Khalid naj bi uporabil lažno identiteto za najem stanovanje v bruseljski četrti Forest, kjer se je prejšnji teden med protiteroristično zgodil strelski obračun s policijo, v katerem je bil ubit en strelec. Prav med to racijo je policija odkrila prstni odtis Salaha Abdeslama, glavnega osumljenca v povezavi s terorističnimi napadi 13. novembra lani v Parizu, ki so ga aretirali v petek. Preiskovalci menijo, da bi Abdeslam lahko sodeloval v napadu, če ga ne bi pred tem aretirali.  
Dve bombi eksplodirali, tretja neDa so na fotografiji osumljenci napada na letališču, policija domneva na podlagi njihovih oblačil. Moška, oblečena v črno, sta imela le na levi roki rokavico, pod katero naj bi skrivala detonacijsko napravo. Poleg je še moški v belem, ki nima rokavice, na glavi pa ima kapo - in za katerega se še vedno ne ve, kdo je. Policija domneva, da so razstrelivo vozili v prtljagi na vozičku, poroča Guardian - dve bombi sta eksplodirali, tretjo, ki ni eksplodirala, je policija nadzorovano razstrelila. 
Tridnevno žalovanje, javni promet znova potekaBelgija se je po terorističnem napadu ovila v tridnevno žalovanje in razglasila najvišjo, četrto, stopnjo teroristične ogroženosti. Opoldne so spomin na žrtve napadov v Belgiji počastili z minuto molka. Kot je za Radio Slovenija poročal dopisnik iz Bruslja Matjaž Trošt, javni promet (avtobusi, tramvaji, podzemna železnica) - ob poostrenih varnostnih ukrepih - znova poteka nemoteno, medtem ko bo napadeno letališče Zaventem zaprto najmanj do sobote. Zaprti so tudi otroški vrtci.    
Življenje povrniti v običajne tirnicePo torkovem terorističnem napadu se sicer belgijske oblasti niso odločile popolnoma zapreti mesta. ""Pravijo, da želijo življenje čim prej povrniti v običajne tirnice. Kljub najvišji stopnji nevarnosti in okrepljenim varnostnim ukrepom bodo otroci odšli v šole; muzeji, znamenitosti in javne ustanove bodo odprti, ne nameravajo odpovedati kulturnih, športnih in drugih prireditev,"" pa je za Radio Slovenija poročala dopisnica iz Bruslja Erika Štular. 
Valls pozval k okrepitvi nadzora mej EU-jaFrancoski premier Manuel Valls je poudaril nujno potrebo po okrepitvi nadzora na zunanjih mejah Evropske unije. Ukrep je za francoski radio utemeljil s tem, da je treba preprečiti vstop v EU ljudem z lažnimi potnimi listi, saj je Islamska država ""v Siriji ukradla veliko število potnih listov"". Dva samomorilska napadalca v Parizu sta imela ponarejene sirske potne liste in več jih je prišlo v Evropo kot prebežniki.
V povezani z napadi v Parizu 13. novembra lani so do zdaj identificirali več kot 30 ljudi; od tega je 11 mrtvih, 12 zaprtih, drugi so še vedno na begu. Valls je pozval k vzpostavitvi evropskega sistema sledenja letalskih potnikov, kar je Francija prvič predlagala že leta 2010, a je predlog naletel na kritike zaradi varstva osebnih podatkov.
Identifikacija žrtevPrva identificirana smrtna žrtev torkovih napadov je Perujka Adelma Marina Tapia Ruiz, ki je v Bruslju živela šest let in je bila na bruseljskem letališču Zaventem z družino, ko je eksplodirala bomba.
Kritika pomanjkljivih varnostnih ukrepovZaradi napada na bruseljskem letališču veljajo na več drugih večjih evropskih letališčih, med drugim v Londonu in Frankfurtu, poostreni varnostni ukrepi. Evropski politiki so si enotni, da je šlo za napad na demokracijo, svobodo, evropske vrednote. 
V določenih odzivih pa je zaznati tudi kritike pomanjkljivih varnostnih ukrepov v prestolnici EU-ja. Samomorilska napadalca sta se namreč razstrelila pred prvimi varnostnimi pregledi, torej na območju, kamor na letališče lahko pride vsak. Turčija, recimo, potnike prvič varnostno pregleda že ob samem vstopu v letališko stavbo. Še strožji ukrepi veljajo v Izraelu. 
Avstralski premier Malcolm Turnbull je Evropi očital, da je zanemarila varnost in ob tem pod vprašaj postavila schengensko območje ter da so varnostni ukrepi v Avstraliji veliko strožji kot v Evropi. Avstralija je sicer po napadih okrepila varnostne ukrepe na svojih večjih letališčih, med drugim v Sydneyju, Melbournu in Canberri. Ob tem je pripomnil, da je šibkost evropske varnosti povezana s težavami, s katerimi se v zadnjih časih spopada Evropa. 
ZDA svarijo pred potovanji v EvropoAmeriško zunanje ministrstvo je svoje državljane opozorilo pred nevarnostjo potovanja v Evropo. Varnostno opozorilo bo veljalo prihodnjih 90 dni, vse do 20. junija. Med 230 ranjenimi naj bi bilo tudi najmanj devet Američanov. Varnostne ukrepe so poostrili tudi v nekaterih ameriških zveznih državah. Poostrena varnost je v New Yorku, Washingtonu, Atlanti, Bostonu, Chicagu, Los Angelesu, Miamiju, Philadelphii in Denverju, kjer je policija sinoči evakuirala del glavnega terminala na letališču.
Obama: IS bomo napadali do uničenja  Ameriški predsednik Barack Obama, ki je na obisku v Buenos Airesu, je napovedal, da bodo ZDA nadaljevale boj proti Islamski državi (IS), ki je prevzela odgovornost za napad, vse do njenega uničenja. ""Nadaljevali bomo pritisk nanje, dokler jih ne bomo pregnali iz njihovih utrdb in dokler ne bodo uničeni,"" je zagotovil Obama.  
Nato bo branil svobodo in mirOdzval se je tudi Severnoatlantski svet, v katerem so veleposlaniki držav članic zveze Nato. Slovenijo predstavlja Jelko Kacin.  Svet je v izjavi po sredinem srečanju najostreje obsodil torkove teroristične napade v Bruslju in potrdil odločnost v boju proti terorizmu. V izjavi so poudarili, da je Bruselj prestolnica Belgije in Evrope, sedež Nata, pa tudi simbol vse Evrope, svobode in miru.
""Naše vrednote bomo branili pred brezobzirnimi dejanji tistih, ki jih skušajo znova napasti. Odločni smo, da si bomo prizadevali za preprečevanje in poraz terorizma. To bomo storili tako, da bomo ostali skupaj kot odprte družbe in demokracije. Solidarni smo z Belgijo,"" še piše v izjavi veleposlanikov držav članic pri zavezništvu. Ministri držav članic EU-ja za notranje zadeve in pravosodje pa se bodo v Bruslju srečali v četrtek.

"
http://www.rtvslo.si/begunska-kriza/mol-za-nastanitev-prebeznikov-pripravlja-tudi-vecnamensko-dvorano-kodeljevo/388810,prebežniki,"
					22. marec 2016 ob 08:05,zadnji poseg: 22. marec 2016 ob 08:20
					Ljubljana - MMC RTV SLO, Radio Slovenija, STA","
G. C.
",MOL za nastanitev prebežnikov pripravlja tudi večnamensko dvorano Kodeljevo,"Ljubljanski mestni svetniki so podprli nastanitev prebežnikov v Ljubljani, in sicer v prostorih samskega doma Snage na Poljanski cesti, v večnamenski dvorani Kodeljevo in nekdanji šoli Polje.
Ljubljanski mestni svet je s 35 glasovi za in nobenim proti podprl nastanitev prebežnikov. Ljubljanska občina za nastanitev pripravlja prostore samskega doma Snage na Poljanski cesti za največ 83 ljudi, večnamensko dvorano Kodeljevo (pri bazenu Kodeljevo) za 150 ljudi in nekdanjo šolo Polje za 160 ljudi. Ob tem je vlada že septembra sporočila, da je njen samski dom v Kotnikovi ulici predviden za nastanitev 90 prosilcev za azil, poleg že delujočega azilnega doma na Viču za nekaj več kot 200 ljudi.
Ljubljanski župan Zoran Janković je na seji odgovarjal na številna vprašanja predvsem opozicijskih mestnih svetnikov. Med drugim je pojasnil, da v Ljubljani na Viču že dolgo deluje azilni dom, ki sprejema begunce, otroci pa so že leta vključeni v šolo Livada. Doslej ni bilo nobene težave, ravnatelj omenjene šole pa je bil povabljen na Švedsko, da predstavi primer dobre prakse.
Janković je tudi dejal, da so v Ljubljani za nastanitev prebežnikov pripravili tri objekte, obenem pa so se z muftijem dogovorili za versko oskrbo, z zdravstvenim domom za zdravstveno, pripravili pa so tudi šolski program.
"
http://www.rtvslo.si/begunska-kriza/prebezniki-v-hrvaski-istri-madzarska-bi-zaprla-vse-sprejemne-centre/388582,prebežniki,"
					18. marec 2016 ob 19:32,zadnji poseg: 18. marec 2016 ob 19:50
					Atene, Budimpešta, Motovun - MMC RTV SLO, STA","
K. Št.
","Prebežniki v hrvaški Istri, Madžarska bi zaprla vse sprejemne centre","Hrvaška policija je v Istri na meji pri Buzetu preprečila nezakoniti prestop meje štirim prebežnikom. Madžarska, ki ne želi sprejeti beguncev, pa je napovedala zaprtje vseh sprejemnih centrov.
Hrvaška policija je pot preprečila Pakistancema in Alžircema, priprla pa je dva 43 let stara hrvaška državljana, ki sta za nekaj sto evrov z osebnim avtomobilom prosilce za azil prepeljala iz Zagreba do kraja Livada v bližini slovenske meje. Policisti so avtomobil, v katerem sta bila Pakistanca, stara 27 in 28 let, ter Alžirca, stara 26 in 31 let, ustavili že v sredo, le nekaj kilometrov stran od kraja Buzet, poroča hrvaška tiskovna agencija Hina.
Idomeni primerjal z DachauomZaradi zaprtja t. i. balkanske poti je vedno več ljudi, ki želijo pot nadaljevati proti Evropi, obstalo 'ujetih' v Grčiji. Grški vladni štab za krizne razmere je sporočil, da je v celotni Grčiji obtičalo okoli 46.000 prebežnikov, njihovo število pa se še povečuje.
Najhuje je v begunskem centru v Idomeniju, kjer ljudje spijo v majhnih šotorih in več ur čakajo v vrstah za hrano, zaradi obilnega deževja pa se je center spremenil v pravo močvirje. Več deset otrok je zbolelo, imajo pa tudi vročino. Ena izmed dobrodelnih organizacij je sporočila, da bo darovala okoli 2.000 odmerkov cepiva proti hepatitisu, saj so v Idomeniju in Pireju odkrili po en primer okužbe s tem virusom.
Grški notranji minister Panagioitis Kurublis, ki je obiskal Idomeni, je center primerjal z nacističnim koncentracijskim taboriščem v Dachauu. ""Moram reči, da je to moderni Dachau kot posledica logike zaprtih meja. Vsak, ki pride sem, prejme več udarcev v trebuh,"" je dejal minister, ki je obljubil večji policijski in zdravniški nadzor.
Madžarska načrtuje zaprtje begunskih centrovMadžarska, ki zavrača vse evropske predloge za kvote o porazdelitvi beguncev in je na mejah s Srbijo in Hrvaško postavila ograjo, zdaj namerava zapreti tudi vse centre za prebežnike po državi. ""Vlada je pooblastila notranjega ministra Sandorja Pinterja, da zapre madžarske sprejemne centre,"" so danes sporočili iz urada madžarskega premierja Viktorja Orbana. Zapisali so še, da mora minister preveriti, ali jih bodo v prihodnosti še potrebovali.
Šest sprejemnih centrov, v katerih je bilo 1. marca po podatkih nevladnih organizacij nastanjenih 1.600 ljudi, bi lahko po podatkih oblasti nadomestili z dvema varovanima centroma v Kermendinu in Monoštru v bližini slovenske in avstrijske meje. Po poročanju madžarskih medijev bi na teh območjih postavili običajne šotore. Madžarske meje je lani jeseni prečkalo 400.000 ljudi.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/evropska-unija/dogovor-s-turcijo-potrjen-vracanje-prebeznikov-se-zacne-4-aprila/388509,prebežniki,"
					18. marec 2016 ob 06:51,zadnji poseg: 18. marec 2016 ob 21:55
					Bruselj - MMC RTV SLO, Radio Slovenija, STA","
To. G., K. Št.
","Dogovor s Turčijo potrjen, vračanje prebežnikov se začne 4. aprila","Voditelji EU-ja in turški premier Ahmet Davutoglu so soglasno sprejeli dogovor glede nadaljnjega ravnanja s prebežniki, ki naj bi zagotovil tudi konec nezakonitih prihodov iz Turčije v EU.
Voditelji osemindvajseterice so na zasedanju potrdili dogovor, ki jim ga je predtem predstavil predsednik Evropskega sveta Donald Tusk in ustreza vsem evropskim in mednarodnim zahtevam.
Gre za kompromisni dogovor, ki je bil usklajen tudi s turškim premierjem Ahmetom Davutoglujem, ki je dogovor označil za zgodovinski dan. ""Ni prihodnosti za Turčijo brez EU-ja in ni prihodnosti za EU brez Turčije,"" je dejal. Z dogovorom se je strinjal tudi ciprski predsednik Nicos Anastasiades - Ciper je namreč zaradi nerešenih dvostranskih vprašanj s Turčijo zagrozil, da bo pogajanja blokiral.
Dogovor naj bi začel veljati v nedeljo, 20. marca. Vse prebežnike, ki bodo po nedelji iz Turčije prišli na grške otoke, naj bi takoj poslali nazaj v Turčijo. Sicer pa naj bi se prva vračanja prebežnikov začela v ponedeljek, 4. aprila.
Cerar: Pomemben dogovor o konkretnih ukrepihSlovenski premier Miro Cerar je dogovor označil kot ""pomemben dogovor o zelo konkretnih ukrepih"", kar je po njegovih besedah omogočilo ravno zaprtje balkanske poti, pri čemer je Slovenija zelo dejavno sodelovala. Na vprašanje, ali je to zdaj zadosten razlog za umik tehničnih ovir na meji s Hrvaško, je odgovoril, da bodo pozorno spremljali razvoj dogodkov in jih vsaj delno umaknili, ko bodo imeli dovolj zagotovil, da jih ne potrebujejo več.
Nemška kanclerka Angela Merkel pa je dejala, da bo dogovor pomagal predvsem beguncem, saj bo ustavil tihotapce ljudi. Hkrati pabo okrepil varovanje zunanje meje EU-ja in pomaga pri spopadanju z vzroki, zaradi katerih se begunci sploh podajo na pot. ""Ne delam si iluzij, da s tem, kar smo dosegli danes, ne bodo prišli novi udarci,"" je priznala Merklova.
Vsebina dogovoraTočna vsebina dogovora ni znana, saj je zapečatena. Vsebina pa se verjetno ne razlikuje od predlogov, o katerih se je že pisalo, torej: 
1. Turčija naj bi sprejela nazaj vse nove prebežnike brez potrebe po mednarodni zaščiti ter vse nezakonite prebežnike, ki so prišli na grške otoke z njenega ozemlja; 2. dogovor o vračanju prebežnikov po začasnem konceptu 'eden za enega' (za vsakega Sirca, ki ga bo Turčija sprejela z grških otokov, iz Turčije v EU preselili drugega sirskega begunca); 3. Turčija naj bi se zavezala k preprečitvi odpiranja novih nezakonitih poti z njenega ozemlja v Evropo; 4. poleg že dodeljenih treh milijard evrov za podporo pri obravnavi beguncev, izplačilo še dodatnih treh milijard evrov do konca leta 2018, če bodo omenjene zaveze prinesle želene rezultate; 5. pospešitev vizumske liberalizacije za turške državljane do konca junija in odpiranje novih poglavij z EU-jem.
Še predtem je predsednik Evropskega sveta Donald Tusk voditeljem članic EU-ja predlagal kompromisni predlog dogovora s Turčijo, ki vključuje tudi rešitve za štiri vprašanja, ki so ostala odprta do konca.
Štiri odprta vprašanjaPrvo odprto vprašanje se je nanašalo na zakonitost dogovora. Kompromisni predlog po navedbah bruseljskih virov zagotavlja popolno skladnost z evropskim in mednarodnim pravnim redom ter načelom nevračanja prebežnikov v države, kjer je ogroženo njihovo življenje. Poleg tega ne bo skupinskega izgona prebežnikov.
Drugo odprto vprašanje je bil začetek veljavnosti dogovora, ki se bo v skladu s predlogom začel izvajati v nedeljo, 20. marca.
Tretje odprto vprašanje se je nanašalo na denar. Turčija ni bila zadovoljna s počasnim izplačevanjem že dogovorjenih treh milijard evrov pomoči za sirske begunce, zato so se dogovorili, da bodo v enem tednu skupaj opredelili konkretne projekte, ki bi jih lahko financirali s tem denarjem.
Najtežje vprašanje je bilo po nekaterih navedbah nadaljnje odpiranje pogajalskih poglavij. Dosežen je dogovor o oživitvi odnosov EU-ja in Turčije ter pospešitvi pripravljalnega dela ter o odprtju poglavja o finančnih in proračunskih določbah do konca junija.
EU pred logističnim izzivomDogovor med drugim zagotavlja individualno obravnavo prebežnikov v skladu z evropskim in mednarodnim pravom ter hkrati izključuje vsakršno obliko množičnega izgona prebežnikov. Preselitev sirskih beguncev iz Turčije v EU bo najprej potekala v sklopu zavez, sprejetih julija lani, ko je EU obljubil preselitev okoli 22.000 prebežnikov iz tretjih držav. V okviru te zaveze je prostih še okoli 18.000 mest. Drugi korak je podobna prostovoljna ureditev z omejitvijo 54.000 ljudi.
Predsednik Evropske komisije Jean-Claude Juncker je ob tem opozoril, da je EU pred ogromnim logističnim izzivom, in ponovno pozval k solidarnosti ter delitvi bremen z Grčijo. Kot je napovedal, bo že v naslednjih dneh potekal sestanek strokovnjakov o nadaljnjem poteku te zahtevne operacije.
"
http://www.rtvslo.si/begunska-kriza/v-logatcu-mirno-prebezniki-se-pocasi-vkljucujejo-v-tamkajsnje-okolje/388388,prebežniki,"
					16. marec 2016 ob 14:24
					Logatec - MMC RTV SLO, STA","
T. H.
","V Logatcu mirno, prebežniki se počasi vključujejo v tamkajšnje okolje","V Logatcu, kamor so na začetku prejšnjega tedna namestili 23 beguncev, stvari potekajo normalno, stekli pa so tudi pogovori o tem, da bi se zainteresirani begunci začeli učiti slovenščine.
Ob obisku centra so ugotovili, da vse poteka normalno, tudi občani nimajo nobenih težav, je po današnjem obisku izpostave azilnega doma povedal župan Berto Menard.
Pojasnil je, da so se pogovarjali tudi o tem, da bi se zainteresirani otroci in starši, nastanjeni v logaškem centru, začeli učiti slovenskega jezika. Predvidoma v petek naj bi se predstavniki ministrstva za izobraževanje pogovorili tudi z ravnatelji šol v občini Logatec glede možnosti, da bi begunske otroke vključili v šole.
Prejšnji teden so v izpostavi azilnega doma v Logatcu nastanili pet družin, skupno 23 oseb, potem ko je zeleno luč za njihovo nastanitev dal tudi logaški občinski svet.
Občinski svet določil pogojeSeja občinskega sveta je sledila odločitvi vlade, da zaradi povečanega števila prosilcev za mednarodno zaščito aktivira kontingentni načrt in v skladu z njim izpostavo azilnega doma predvidi tudi v Logatcu. Kar pa je med tamkajšnjimi občani sprožilo tudi strah, da bi v njihovi bližini naselili prebežnike, ki so jih iz različnih razlogov vrnile druge evropske države.
Občinski svet je nato na začetku meseca sprejel več sklepov, s katerimi je zahteval, da se v Logatcu nastanijo izključno ranljive skupine prosilcev za azil, kot so družine s šoloobveznimi otroki z vojnih območij.
Prav tako je zahteval, naj bo njihova namestitev postopna, v prvem obdobju do največ 50 ljudi, po ugotovitvi, da so vzpostavljeni varnostni in drugi pogoji ter medsebojno zaupanje, pa največ do 108 ljudi.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/bruselj-bi-iz-grcije-v-drzave-eu-ja-premescal-po-6-000-ljudi-na-mesec/388281,prebežniki,"
					15. marec 2016 ob 12:29,zadnji poseg: 15. marec 2016 ob 20:08
					Atene, Bruselj, Skopje - MMC RTV SLO, STA","
T. J., K. Št.
",Bruselj bi iz Grčije v države EU-ja premeščal po 6.000 ljudi na mesec,"Medtem ko dogovor o premestitvi beguncev po EU-ju bolj ali manj ostaja na mrtvi točki, je evropski komisar za migracije Avramopulos napovedal premestitev 6.000 ljudi na mesec iz Grčije.
Komisar je bil ob obisku begunskega centra v grškem Idomeniju, kjer je okoli 12.000 prebežnikov, nad razmerami očitno zgrožen - označil jih je celo kot tragične in nesprejemljive, ""ki na preizkušnjo postavljajo vrednote civiliziranega sveta"".
Iz Makedonije v Grčijo vrnili 700 ljudiKer je Makedonija zaprla svojo mejo, v Grčiji na nadaljevanje poti čaka okoli 45.000 ljudi, številni med njimi uberejo nezakonite poti, ki jih omogočajo tihotapci. ""Če ubirate zakonito pot, boste lahko nekega dne v gostoljubnih in življenja vrednih razmerah odšli od tod. Upam, da je to, čemur smo danes priča v Idomeniju, zadnje poglavje dolge tragedije, ki ni v čast niti civiliziranemu svetu niti Evropski uniji,"" je dejal komisar Dimitris Avramopulos.
V ponedeljek so pri prečkanju mejne reke utonili trije prebežniki, tiste, ki so prispeli v Makedonijo, pa so že vrnili v Grčijo. Po podatkih makedonskega notranjega ministrstva so v Grčijo vrnili 700 ljudi, med njimi tudi 30 novinarjev, ki so prebežnike spremljali. Zaradi nezakonitega prestopa meje naj bi jih kaznovali z 250 evri globe.
Tiskovni predstavnik makedonske vojske je za AFP pojasnil, da so v ponedeljek v vasi Moin v bližini meje zalotili večjo skupino, ki je nezakonito prišla v državo, nakar so jo ""brez kakršnegakoli incidenta ali uporabe sile"" blokirali in v zgodnjih jutranjih urah vrnili nazaj v Grčijo.
A oblasti v Atenah so danes zatrdile, da o vrnitvi beguncev ne vedo ničesar, da jih Skopje v zvezi s tem ni uradno kontaktiralo in da do nje preko uradnih mejnih prehodov ni prišlo.
Kot ob navajanju beguncev in novinarjev, vpletenih v ponedeljkovo dogajanje, piše AFP, so v Makedoniji z njimi grdo ravnali. Več naj bi jih celo pretepli, poleg tega naj bi jim ne dovolili, da zakurijo ogenj, čeprav so morali čakati na prostem in je bilo ponoči zelo mrzlo.
Pri jutranjem vračanju naj bi jih nato razdelili v manjše skupine, nakar so Makedonci - ni povsem jasno ali vojaki ali policisti - celo rezali lastno žico, ki so jo postavili ob meji z Grčijo, da so lahko ljudi v sosednjo državo vračali nezakonito, brez vedenja grških oblasti.
Prihod prebežnikov iz Turčije se ne ustavljaMedtem pa na grških otokih na prevoz na celino čaka že najmanj 9.000 ljudi, kar je 2.000 več kot v nedeljo. Sodeč po teh številkah, se tok ljudi iz Turčije ne ustavlja - atensko pristanišče Pirej s 4.000 ljudmi poka po šivih, pa čeprav od tam prebežnike premeščajo v različne sprejemne centre po državi.
Avramopulos je ravno zato dejal, da je Bruselj odločen pospešiti premestitev beguncev iz Grčije v članice EU-ja, in sicer po 6.000 ljudi na mesec. Po podatkih Evropske komisije so do vključno ponedeljka premestili samo 937 beguncev. Države članice so medtem ponudile skupno 6.975 mest za sprejem beguncev in Avramopulos jih je danes pozval, naj pokažejo več solidarnosti in ponudijo občutno več mest, kot je tudi bilo dogovorjeno.
Denarna pomoč Grčiji za obvladovanje položajaKot poudarjajo v Bruslju, si Komisija prizadeva preprečiti poslabšanje humanitarnih razmer na terenu. V ta namen je aktivirala vse razpoložljive vire in bo uporabila vsa možna sredstva iz različnih skladov EU-ja. Grčija bo tako v obdobju 2014-2020 prejela 509 milijonov evrov, lani in letos pa so ji že izplačali 148 milijonov nujne pomoči.
EU s 445 milijoni evrov pomoči Siriji in sosedamEvropska komisija je napovedala, da bo v letu 2016 za obvladovanje krize v Siriji in njenih sosedah namenila 445 milijonov evrov. Gre za izpolnjevanje napovedanih obljub z donatorske konference za Sirijo in regijo v Londonu, na kateri so države članice in EU-ja obljubile za več kot tri milijarde evrov pomoči sirskemu prebivalstvu. 
Sredstva naj bi bila namenjena zagotovitvi nujnih potreb po hrani, vodi, izobraževanju, zdravstveni oskrbi ter sanitarnih in higienskih potrebščinah. Pomoč zagotovili prek Združenih narodov in drugih mednarodnih vladnih in nevladnih organizacij. Evropski komisar za humanitarno pomoč Hristos Stilianides je ob tem opozoril, da nujno pomoč samo v Siriji potrebuje več kot 13 milijonov ljudi. 
"
http://www.rtvslo.si/slovenija/slovenska-policija-zanika-ocitke-o-filtriranju-beguncev-v-imenu-eu-ja/388185,prebežniki,"
					14. marec 2016 ob 13:15
					Ljubljana - MMC RTV SLO, STA","
T. H.
","Slovenska policija zanika očitke o ""filtriranju beguncev"" v imenu EU-ja","Policija je zavrnila navedbe Dnevnika, da naj bi z uradnimi prevajalci ""ovirali in zavajali begunce ter jih tako speljali na tanek led in jim zavrnili vstop ali celo možnost zaprositi za azil"".
Časnik je namreč izpostavil poročanje španskega Publica, da Slovenija v imenu EU-ja izvaja ""filtriranje beguncev"". Možnost, da bi Slovenija izvajala pravno sporne postopke, s katerimi bi ustavljala begunce, pa je po navedbah Dnevnika v enem izmed svojih člankov februarja nakazal tudi nemški Spiegel.
Dnevnik danes navaja zgodbe nekaterih beguncev, ki so jih zbrali v Zagrebu. Na primer, da naj bi prevajalka afganistanski družini vzela papirje in jih raztrgala, ne meneč se za njihovo življenjsko zgodbo, jim dala v podpis papirje v njim nerazumljivem jeziku ter jim napačno pojasnila, kaj podpisujejo. Poleg tega naj bi slovenski organi ignorirali prošnje za azil, ter begunce zavajajo o vsebini dokumentov, ki jih podpisujejo, piše časnik.
""Slovenska policija velikokrat begunce - če jih ne posedejo na vlak in pošljejo nazaj v Slavonski Brod - dostavi kar na mejni prehod, denimo tistega pri Rigoncah, in potem morajo begunci pešačiti proti Zagrebu. Če imajo denar, gredo z avtobusom, včasih pa jih tudi hrvaška policija odpelje na zagrebško železniško postajo,"" so zapisali pri Dnevniku.
Policija zavrača vse očitkeNa Generalni policijski upravi (GPU) na očitke na njihov račun odgovarjajo, da gre za splošne očitke v primerih, ki niso konkretno opredeljeni in ki naj bi se dogajali v zadnjih dneh, čeprav je zadnji vlak prispel v Dobovo 5. marca.
 ""Menimo, da je bilo v vsakem primeru oz. postopku dovolj možnosti, da bi se morebitni nesporazumi rešili na kraju samem, zato vse omenjene očitke zavračamo,"" so zapisali in dodali, da odločitev o zavrnitvi ni bila vezana izključno na državljanstvo ter da je bil vstop omogočen državljanom držav, kjer so vojne razmere.
UNHCR pohvalil sodelovanje z oblastmiPredstavnica za stike z mediji Visokega komisariata Združenih narodov za begunce (UNHCR) Špela Majcen pa je zavrnila navedbe Dnevnika, da je policija za prikritje svojih metod od mejnih postopkov sredi februarja oddaljila celo predstavnike UNHCR-ja. Spomnila je, da se je kontekst njihovega delovanja v zadnjih nekaj tednih z zaprtjem balkanske migracijske poti zelo spremenil in da v Slovenijo v zadnjih dneh ni vstopil noben begunec.
""V tem kontekstu se mi prilagajamo. Svoje delovanje bomo zdaj usmerili predvsem v zbirne centre za tujce, med drugim Ljubljano, Logatec in Vrhniko. Na mejah praktično ni več dela,"" je dejala. Poudarila je, da UNHCR nikoli ni imel težav s slovenskimi oblastmi, če so kdaj imeli drugačno mnenje o kakem postopku, pa so to reševali neposredno z vlado oz. ministrstvom za notranje zadeve.
Majcnova je sodelovanje UNHCR-ja s slovenskimi oblastmi ocenila kot pozitivno. Zgodb beguncev, kot jih danes navaja Dnevnik, pa po besedah Majcnove niso zaznavali, je pa zaradi utrujenosti tako beguncev kot policistov prihajalo tudi do nesporazumov.
Letos zavrnili 10 odstotkov migrantovV GPU-ju so sicer še navedli, da je bilo od 99.187 migrantov, ki so v Slovenijo z vlaki prispeli letos, zavrnjenih 898 oz. manj kot 10 odstotkov.
V teh primerih pa so policisti ugotovili, da gre za tujce, ki ne izpolnjujejo pogojev za vstop v državo, da ni šlo za osebe, ki bi izrazile namero, da bi zaprosile za mednarodno zaščito v Sloveniji ali pa da ni šlo za osebe, pri katerih se na podlagi individualne obravnave dovoli vstop iz humanitarnih razlogov, predvidenih v zakoniku o schengenskih mejah.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/na-stotine-prebeznikov-prek-reke-v-makedonijo-ki-jih-bo-vracala-grkom/388187,prebežniki,"
					14. marec 2016 ob 13:07,zadnji poseg: 14. marec 2016 ob 17:20
					Skopje - MMC RTV SLO, STA","
K. S., T. J. 
","Na stotine prebežnikov prek reke v Makedonijo, ki jih bo vračala Grkom","Medtem ko so prebežniki v Makedonijo vstopili tudi s prečkanjem reke, pri čemer so trije umrli, je makedonska policija sporočila, da bo vse, ki so nezakonito vstopili v državo, vrnila v Grčijo.
Pri poskusu prečkanja reke Suva so se utopili trije prebežniki, 23 pa so jih uspešno rešili. Utopili so se trije Afganistanci, je sporočilo makedonsko notranje ministrstvo. Nesreča se je zgodila v bližini Gevgelije na makedonsko-grški meji. Skupina prebežnikov naj bi poskušala preplavati reko, ki pa je močno narasla po zadnjem obilnejšem deževju na območju. Usodna je bila za moškega, nosečo žensko in njeno najstniško sestro. Rešene so prepeljali v zbirni center, kjer so jih medicinsko oskrbeli.
Kot so sporočili iz Skopja, sta policija in vojska povečali nadzor na kritičnih točkah meje. Mejo naj bi s prečkanjem reke prestopilo nekaj sto prebežnikov. V skupini, ki je prečkala reko, je bilo tudi precej otrok. Prek reke so raztegnili vrv in oblikovali ""človeško verigo"", da so drug drugemu pomagali priti čez. Tuje agencije so poročale, da naj bi se pozneje več sto prebežnikov – po podatkih francoske tiskovne agencije AFP naj bi jih bilo okoli 1.000 – peš odpravilo iz centra v Idomeniju proti Makedoniji, a jih je kmalu obkolila grška policija. V skupini so bili predvsem Sirci, Iračani in Afganistanci. 
Na območju na grški strani meje sicer še vedno v slabih razmerah ždi in čaka okoli 12.000 prebežnikov, ki upajo, da bo Makedonija spet odprla mejo in sprostila balkansko begunsko pot, ki se je zaprla prejšnji teden.
""Razmere so nepredstavljive""Visoki komisariat Združenih narodov za begunce (UNHCR) je po nesreči sporočil, da so razmere v prenatrpanem begunskem centru v Idomeniju dosegle nepredstavljivo raven. ""Priča smo vrhuncu človeške bede v Evropi. Razmere na obmejnem območju v Idomeniju so preprosto neverjetne. Nepredstavljivo je, kako grozno lahko postane, in vsak dan pade več dežja, ljudje pa trpijo,"" je dejal predstavnik UNHCR-ja Babar Baloch.
Po podatkih grških oblasti je v centru 12.000 prebežnikov, nevladne organizacije pa navajajo, da jih je na okoliških poljih še dodatnih 2.000. Higienske razmere so tam katastrofalne - stranišča so popravljena, več deset otrok pa je hospitaliziranih zaradi težav z dihanjem in različnih virusov, poroča makedonska tiskovna agencija Mia.
Dodatna pomoč GrčijiMedtem so iz Bruslja sporočili, da bo Grčija prek mehanizma Evropske unije na področju civilne zaščite prejela dodatno materialno pomoč drugih držav članic. V zadnjih dneh so Nizozemska, Velika Britanija in Luksemburg Grčiji že dostavili oziroma napovedali dostavo 12 kombiniranih vozil, 120 električnih generatorjev, več kot 1.000 šotorov, 16 sanitarnih in bivalnih zabojnikov, 6.000 posod za vodo, 750 žimnic, 300 stolov, 5.000 vzglavnikov in 500 pogradov. Ta teden bodo dodatno pomoč poslale še Avstrija, Nemčija, Španija, Litva, Madžarska, Norveška in Švedska.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/po-1-072-resenih-prebeznikih-ladja-triglav-spet-v-domacem-pristanu/388106,prebežniki,"
					13. marec 2016 ob 11:51,zadnji poseg: 13. marec 2016 ob 12:09
					Koper - MMC RTV SLO, Radio Slovenija","
T. H., Tjaša Škamperle, Radio Koper
",Po 1.072 rešenih prebežnikih ladja Triglav spet v domačem pristanu,"1.072 rešenih prebežnikov, več uničenih plovil tihotapcev in veliko izkušenj. To je izkupiček 37-članske posadke vojaške ladje Triglav, ki je bila od oktobra na misiji v Sredozemlju.
ladja se je že vrnila v svoje matično pristanišče v Koper. Ali bodo še letos napoteni na kakšno novo misijo, še ne vedo.
Posadki vojaške ladje Triglav so podaljšali sprva predvideno trimesečno misijo za pet tednov. V tem času so na krov iz komaj plovnih ladij in čolnov potegnili 500 prebežnikov, še enkrat toliko so jih pomagali rešiti. Plovila so tudi uničili, pove poveljnik Andrej Pečar.
""Uniči se tako, da se potopi. Imeli smo devet takih primerov lesenih ribiških bark. Gumenjaki pa so posebej izdelani za takšno pot,"" pravi.
Težavno pa je ugotavljanje, kdo na ladji je organizator nezakonitega prehoda. ""To je težko ugotoviti, jih niti ni na barki. S pomočjo naših posnetkov so proti trem uvedli postopek, ki ga vodijo italijanska sodišča,"" doda.
Lažje so se neopazno približaliMajhnost Triglava, poudarja polkovnik Klemen Medja, se je izkazala za prednost - predvsem pri izvajanju patruljiranja in izvidništva. ""Če je bil kdaj koli pri kom kakšen dvom, da je majhnost ladje na takšni misiji lahko problem, se je tu izkazalo prav obratno. Poveljnik jo je znal uporabljati tako, da je bilo to uspešno,"" je prepričan.
V 37-članski posadki je bila tudi medicinska sestra Bojana Plošinjak, ki se je ob vrnitvi v vetroven Koper spomnila najtežje izkušnje: ""Najtežje je bilo prvo reševanje, ko sem dobila v roke štirimesečno punčko. Drugače se vse preživi. Na televiziji vidiš marsikaj, a ko to doživiš v živo, je popolnoma nekaj drugega."" 
Na vprašanje, kdaj, če sploh, se Triglav vrača na pomoč, Medja nima odgovora: ""Ne poveljnik ne jaz nimava odgovora. Posadka in plovila rabita premor. Odločitve o terminu ponovne napotitve še ni.""
Odločitev sprejme vlada.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/eu-mizi-erdogan-pogojuje-turska-obalna-straza-nad-begunce-s-palicami/388094,prebežniki,"
					13. marec 2016 ob 09:28
					Ankara - MMC RTV SLO","
K. S.
","EU miži, Erdogan pogojuje: turška obalna straža nad begunce s palicami","Turško spopadanje z begunsko krizo se je znašlo pod drobnogledom, ko je na dan prišel posnetek, ki prikazuje pripadnika turške obalne straže, kako s palicami udrihata po gumenjaku, polnem prebežnikov v rešilnih jopičih na poti v Grčijo.
Incident naj bi se zgodil v turških vodah, prebežniki pa so skušali doseči obalo otoka Lezbos, poroča BBC. Prebežniki so obalno stražo obtožili napada, medtem ko se stražarji branijo, da so samo skušali onesposobiti motor in ustaviti čoln, ne pa tudi poškodovati ljudi v njem.
V 30-sekundnem posnetku se sliši kričanje ljudi v farsiju in arabščini, čolnu pa je nazadnje le uspelo priti do Lezbosa. Predstavnik turške obalne straže je dogodek potrdil, a krivdo zanj pripisal neposlušnosti potnikov. ""Po standardnem postopku privežemo begunski čoln na čoln obalne straže in ga odvlečemo spet v Turčijo, ta čoln pa ni ustavil motorja in je nadaljeval pot do Grčije,"" je povedal.
Kot poudarjajo BBC-jevi dopisniki, je velika večina pripadnikov obalne straže v Egejskem morju profesionalnih, pri čemer tako turški kot grški pripadniki odvlečejo prebežniška plovila do obale ali pa rešujejo po brodolomih, kljub temu pa tudi poročila o napadih na prebežnike niso redki. Lani so tako kamere ujele zamaskirane grške pripadnike varnostnih sil, kako luknjajo gumenjake z begunci na njih. Lahko, da gre zgolj za osamljene primere posameznih uporniških, morda tudi ksenofobnih stražarjev, lahko pa, da gre za kaj bolj sistemskega, ki kaže, da turške oblasti nimajo zadržkov pri zajezitvi prebežniškega toka.
Kako se spopadati s krizo?Turčija se z EU-jem dogovarja o novih rešitvah za ustavitev begunskega toka, a tovrstni načini verjetno tudi Bruslju ne morejo biti všeč, in ko se bodo voditelji ta teden sešli na novih pogajanjih, bi zadnji primer lahko pogovore zaostril.
V sklopu največje begunske krize po drugi svetovni vojni je v Evropsko unijo samo lani nezakonito po morju vstopilo več kot milijon ljudi, večinoma skozi Turčijo in Grčijo. In v prvih dveh mesecih letošnjega leta je v Grčijo prispelo s čolni že 132.000 prebežnikov, kar je precej več kot lani v istem obdobju.
Večina prebežnikov, ki prispe v Grčijo, so Sirci, ki bežijo pred štiriletno državljansko vojno. V Turčiji je 2,7 milijona sirskih beguncev, država pa se s krizo vse težje spopada. Po ponedeljkovem načelnem dogovoru na ravni EU-Turčija naj bi begunce, ki prihajajo v Grčijo, vračali v Turčijo. Za vsakega vrnjenega Sirca bi EU sprejel po enega Sirca iz Turčije.
Številni se sprašujejo o verodostojnosti turške uradne številke 2,7 milijona beguncev. Ta teden so se namreč v članku nekega humanitarnega delavca z juga Turčije in nekdanjega humanitarnega delavca na spletni strani The Balkanist pojavile navedbe, da so se mnogi v Turčiji prijavljeni begunci že odpravili v Evropo, spet drugi pa so se večkrat prijavili. V dokaz sta predložila statistiko, ki kaže, da je lani prišlo v Grčijo iz Turčije 880.000 ljudi, v istem obdobju pa se je število sirskih beguncev v Turčiji po vladnih podatkih povzpelo z 1,5 milijona na 2,5 milijona.
Katere številke so prave?Da bi bil ta dvig točen, je moralo iz Sirije v Turčijo vsak mesec lanskega leta prebegniti 80.000 beguncev, ne upoštevajoč tistih, ki so odšli naravnost v Evropo. A od marca lani so z večjimi odseki meja pot Sircev v Turčijo močno otežili. Avtorja poročila ob tem opozarjata, da humanitarne organizacije in vladni predstavniki uradne turške številke nekritično sprejemajo, namesto da bi bili pri tem previdnejši - še posebej, ko so prav te številke temelj za kaotična pogajanja z EU-jem. Celo neki višji predstavnik turških oblasti za Independent ni zanikal, da bi lahko bila številka 2,7 milijona previsoka, a pravi, da je ""pretežko reči"".
Turški novinar K. T., ki dela za tuško tiskovno agencijo Anadolu (AA), a je želel iz varnostnih razlogov ostati neimenovan, je za MMC povedal, da je po njegovem mnenju dogovor med EU-jem in Turčijo velika napaka, saj Unija preveč zaupa Erdoganovi poštenosti in sposobnosti, da ustavi begunce na morju. ""Erdogan bo celotno Evropo imel za talca. Kadar koli se bo predsedniku zdelo potrebno, bo lahko zamajal celo Evropo,"" pravi K. T., ki ob tem postavlja pod vprašaj tudi uradne številke beguncev v Turčiji. ""Tako da je tistih 6 milijard evrov lahko metanje denarja proč. Pa nisem prepričan, da bodo ta denar porabili za sirske begunce.""
K. T. opozarja še na eno nevarnost dogovora: da bi lahko zamajal ""evropske vrednote"". ""Turški predsednik zdaj kaže Turkom in celotnemu svetu, da so vrednote evropskih držav zgolj za šov. In ko so interesi EU-ja na kocki, lahko zdaj gladko pogledajo vstran, medtem ko so svoboščine in vladavina prava v državi enega kandidata, kot je Turčija, ogrožene,"" sklene.
This is what a ""turnback"" looks like. Absolutely terrifying, funded by your tax money, endorsed by your leaders. pic.twitter.com/pGrRWD6sqF
"
http://www.rtvslo.si/begunska-kriza/foto-makedonci-odkrili-9-000-laznih-dokumentov-bolgari-podaljsujejo-ograjo/387954,prebežniki,"
					11. marec 2016 ob 11:02,zadnji poseg: 11. marec 2016 ob 18:14
					Bruselj, Idomeni, Skopje - MMC RTV SLO, STA","
To. G., K. Št.
","Foto: Makedonci odkrili 9.000 lažnih dokumentov, Bolgari podaljšujejo ograjo","Makedonski predsednik Gjorge Ivanov meni, da Makedonija ""plačuje za napake EU-ja"". Država je zaprla mejo z Grčijo, kjer v Idomeniju, ki ga počasi praznijo, vztraja 12.500 ljudi.
""Zaradi begunske krize mi plačujemo za napake EU-ja. Porabili smo že 25 milijonov evrov davkoplačevalskega denarja in morali razglasiti krizne razmere,"" je v pogovoru za nemški časopis Bild ocenil Gjorge Ivanov in se spraševal: ""Kaj smo dobili v zameno za to? Nič. Niti centa. Kot nečlanica EU-ja smo celo prisiljeni, da Evropo zavarujemo pred članico EU-ja, to je Grčijo, ki je begunce iz Turčije samo pošiljala naprej.""
Evropska komisija je obtožbe makedonskega predsednika o nezadostni podpori glede prebežnikov odločno zavrnila. ""Poudariti moramo, da je Makedonija od leta 2007 prejela skoraj 900 milijonov evrov pomoči,"" je dejala tiskovna predstavnica Evropske komisije in zatrdila, da je bil denar namenjen tudi za področje zaščite meja in azila.
Ivanov je sicer dejal, da ni prvič, da je EU pustil Makedonijo na cedilu. ""Tudi med vojno na Kosovu smo sprejeli 360.000 beguncev in nihče nam ni pomagal, zaradi tega smo zdaj odgovorili proaktivno - naša vojska varuje naše meje."" Makedonija je tako kot druge države na t. i. balkanski begunski poti zaprla meje, zaradi česar se je pot prebežnikov proti severni in zahodni Evropi ustavila, je pa zaradi tega v Grčiji obtičalo na desettisoče beguncev.
Lažni potni listi""Z evropskega stališča smo nič, nismo v EU-ju, nismo v schengenu, nismo v Natu. Nihče nas noče,"" je dejal Ivanov in ob tem EU obtožil, da je spregledal varnostne zadržke, saj prebežniki prihajajo z vojnih območij, kot so Sirija, Irak, Afganistan in drugih držav. ""Če bi se zanašali na Bruselj in ne nase, bi bili zdaj preplavljeni z džihadisti,"" je dejal.
Razkril je še, da so v Makedoniji zaplenili okoli 9.000 ponarejenih ali ukradenih potnih listov, a so države EU-ja, vključno z Nemčijo, zavrnile, da bi z Makedonijo delile podatke o džihadistih ali tehnologijo za biometrično identifikacijo. ""A nihče ni dovolj pogumen, da bi povedal, kaj še bo. Samo med Sudanom in Egiptom je 20 milijonov migrantov, ki si želijo v Evropo. Begunski val ne bo pojenjal, saj vsakdo prek Twitterja ali Facebooka izve za vse,"" je še dejal.
Grčija gradi nove centreGrške oblasti so danes znova prepeljale več sto prebežnikov iz Aten v druge dele države. 200 večinoma Sircev in Iračanov so namestili v mestu Trikala v osrednji Grčiji. Okoli 150 prebežnikov pa naj bi do večera prepeljali v mesto Konica pri meji z Albanijo, poroča nemška tiskovna agencija DPA.
Zaradi slabih razmer je okoli 800 prebežnikov zapustilo center v kraju Idomeni ob grško-makedonski meji, kjer je trenutno še vedno okoli 12.500 ljudi. Atene, ki se spopadajo s hudo finančno krizo, so zagotovile skorajšnjo gradnjo novih centrov za prebežnike in obljubile, da Idomenija ne bodo zaprle na silo.
Bolgarija razmišlja o postavitvi ograje na meji z GrčijoOdkar Slovenija, Hrvaška, Srbija in Makedonija čez svoje meje spuščajo le osebe z veljavnimi dokumenti in vizumi, je t. i. balkanska pot iz Grčije proti zahodni Evropi zaprta. Vedno bolj pa se omenja možnost, da bi prebežniki spremenili svojo pot prek Bolgarije, Albanije ali Italije.
Sofija tako že podaljšuje 30 kilometrov dolgo ograjo na meji z Grčijo, ki so jo postavili sredi leta 2014. Zdaj pa naj bi jo podaljšali še za 130 kilometrov. Bolgarija namreč razmišlja o postavitvi žične ograje na celotni meji z Grčijo, da bi preprečila morebitno odprtje nove poti prek svojega ozemlja.
Na bolgarsko-grški meji je trenutno 400 vojakov, po besedah bolgarskega premierja Bojka Borisova pa jih lahko pošljejo še dodatnih 500. Vojska in obrambno ministrstvo bosta v kriznih razmerah podpirala notranje ministrstvo, obmejno policijo in žandarmerijo, je še dejal Nenčev. Dodal je sicer, da trenutno ni nobenega begunca, ki bi se približeval bolgarski meji.
Fotogalerija iz Idomenija (Reuters):
"
http://www.rtvslo.si/kolumne/konec-clovecnosti-v-evropi-zacne-se-kot-potres/387820,prebežniki,"
					9. marec 2016 ob 18:02
					Ljubljana - MMC RTV SLO","
Gorazd Rečnik, Val 202
","Konec človečnosti v Evropi: ""Začne se kot potres!""","""Vsakič, ko pridem v stik z begunci, se znova zavem, kakšna kuga je v resnici zajela Evropo. Trgovanje z begunci je le eden izmed njenih simptomov in trgovci z ljudmi so postali tudi evropski voditelji.""
Vsakič, ko po daljšem obdobju spet pridem v stik z begunci, dobim občutek nenadne streznitve in prizemljitve. Vsak teden, ko ne spregovorim z nobenim izmed njih, me odnese dlje v oblak kapitalistične iluzije, ki premočno spominja na 1984. Ta oblak je fantazma ugodja, materialnega zadovoljstva, ki krepi ego na račun nevidnih ljudi, ki umirajo v rudnikih za naše nove telefone in v daljnih tovarnah za to, da nas lahko v trgovskih centrih oglasni napisi opominjajo na neverjetna znižanja. Kupec ob njih zasluti dobre lastnike trgovin, ki se odrekajo maržam za njegovo dobrobit, a v resnici so tukaj res dobre le trgovke, ki jim ob nizkih plačah uspe vzdrževati vsaj umeten nasmeh. Če bi kdo prišel od zunaj, bi utegnil pomisliti, da so prav oglasi eno izmed bistev te shizofrene kapitalistične kulture, za katero v imenu naroda nekateri mislijo, da jo morajo braniti tudi s sovražnim govorom, molotovkami ali zgolj z na videz nedolžnimi besedami, ki vse druge zreducirajo v nevarne številke.
Toda v globalizirani resnici nihče ne prihaja od zunaj. Tudi begunci prihajajo iz sveta, ki je prepreden z oglasi. V velikem delu Sirije sicer ni več stavb, na katerih bi še lahko stali oglasni panoji, zato ljudje ohranjajo stik z reklamami s svojimi prenosnimi telefoni. Nekoliko drugače je v Afganistanu. V Kabulu stojijo oglasni panoji - z njimi države, kot sta Avstrija in Nemčija, ljudem sporočajo, da se jim v Evropi ne piše nič dobrega, da naj raje ostanejo doma.
Tako imajo mladi Afganistanci – tam nimajo težav s pokojninsko reformo, saj je pričakovana življenjska doba nižja od 60 let – priložnost biti v neprestanem stiku z najbolj primarnim, surovim kapitalizmom – s kulturo, ki ustvarja vojne, je do ljudi neverjetno cinična in jo bolj kot vse človekove pravice zanimajo surovine, ki jih je v Afganistanu polno. Tam ""našo"" kulturo živijo v njeni najbolj primarni obliki. ""Naša"" kultura je odporna na religijsko pripadnost, saj ne deluje na podlagi vsebine, ampak na podlagi forme. Ta je s pomočjo poznavanja nevropsiholoških mehanizmov sposobna za vsaj trenutek povišanega hormona sreče prodreti v še tako zabetonirane dogme. Religije imajo za to potem predpisane odpustke in kazni, tako da lahko pogosto brez težav hodijo z roko v roki s kapitalizmom. Ne bi me presenetilo, če bi izvedel, da so tudi največji skrajneži ljubitelji črne pijače z mehurčki, ki razžira jetra.
Begunci z gaziranimi pijačami nimajo težav. Ko so še množično hodili čez slovensko ozemlje, je bil že topel čaj prevelik organizacijski zalogaj za sprejemni center v Dobovi, dobili pa so vsaj vodo. Seveda za begunce ne velja, da morajo popiti vsaj dva litra vode na dan, ob večjih telesnih naporih pa še več. Dobiš plastenko, potem pa čakaš. Dobiš tudi konzervo rib, otroci pa tudi mleko. Kot so lahko opažali prostovoljci in delavci v begunskih centrih, sta ribje olje in mleko čudovita kombinacija za otroško prebavo. A kot pravi slovenski pregovor: podarjenemu konju se ne gleda v zobe. Tukaj sicer ne govorimo o nobenem konju, ampak o minimumu, ki pa je očitno dovolj velik, da je postal kamen spotike za bruseljske nadzorovalce proračunov; to je za iste ljudi, ki so z varčevalnimi politikami spravili Grčijo na kolena. Slovaška pričakovanja, da naj se Grki ob begunski krizi še enkrat žrtvujejo za plemenit cilj – za Evropo –, so popolnoma skladna s tem kontekstom. Žal je od plemenite evropske ideje ostala le še plemenita plesen. Del nje so tudi fašisti, ki so zakorakali v slovaški parlament.
Več kot 5.000 otrok ob zaprtju evropske meje ob živem telesu plesni na dežju pred grško-makedonsko mejo. Če bo človeštvo preživelo in če zgodovine ne bodo krojili totalitaristi, bodo zgodovinopisci te dogodke označevali za sramotne in ob njih zapisovali izrabljeno frazo: ""Nikoli več!"" Tudi slovenski politiki, ki soustvarjajo tako ""evropsko"" politiko, v tem poglavju ne bodo predstavljeni kot človekoljubne izjeme. A tega se sami verjetno niti ne zavedajo, saj imajo v svojih strateških razmislekih vpogled v ""višje dobro"". V tej svoji viziji kruto realnost spreminjajo v propagandno sporočilo.
""Policija nas je najprej zaprla v center v Šentilju. Ko smo vprašali, zakaj, so policisti začeli vpiti, pripeljali pa so tudi pse. Otroci so bili čisto prestrašeni. Strah jih je zaradi zvokov, ki so jih slišali v vojni, lajež policijskih psov jih je popolnoma pretresel."" Tako opisuje agonijo svojih otrok 31-letna Sirka, ki so jo Avstrijci zavrnili kot ""ekonomsko migrantko"". Njen sin – prav tako ""ekonomski migrant"" – se spominja bombnega napada na svojo šolo: ""Zunaj sem zagledal mrtve otroke. Prijatelj je izgubil roko, sošolci na tleh so imeli razparane trebuhe. Močno sem se ustrašil, kričal sem."" 
Potem ko je Avstrija v paketu zavrnila kar 70 ljudi s podobnimi zgodbami, je sirska družina obstala v Sloveniji. ""Celo na stranišče nismo smeli brez spremstva policije. Enkrat so morali otroci nujno na stranišče – odgovorili so mi, da naj opravijo kar tukaj,"" s solzami v očeh opisuje razčlovečena mati. Njihova pot se je nadaljevala v centru za tujce: ""V Postojni so nas zaprli v majhno sobo, v kateri se je stiskalo veliko ljudi iz različnih držav. Celo mleka za dojenčka mi niso hoteli dati. Jokal je. Policiste sem vedno znova prosila, ali lahko dobim kaj mleka, vendar zaman. Šele po zelo dolgem času mi ga je eden izmed njih le prinesel. Bilo je kot v zaporu. Nismo imeli možnosti govoriti z nikomer. Tudi prevajalcev ni bilo."" Pred rešetkami na oknu je manjkal samo še oglas z že zdavnaj pozabljenim sloganom ""Slovenija invigorates"". Ob trenutnem stanju duha bi bilo treba spremeniti tudi zdajšnji slogan naše države iz Slovenija v Slovenija.
Tudi od velikih besed ob osmem marcu bodo že čez kak dan v vazah ostale le še ovenele rože. Evropski skrajneži so svarili pred moškimi, ki prihajajo po ""naše ženske"", zdaj pa je ob dnevu žena Evropa zaprla vrata pretežno ženskam in otrokom.
Še kot otrok je iz svoje domovine moral zbežati tudi Erik. ""Gospa, ki je vodila postopek, je ves čas vzbujala občutek, da ima nekaj proti meni, da ne mara temnopoltih ljudi,"" opisuje fant iz Gane, ki je prišel v Slovenijo kot mladoletnik brez spremstva pred skoraj dvema letoma. Čeprav je tudi drugostopenjsko sodišče ugotovilo, da bi moral biti upravičen vsaj do subsidiarne zaščite, mu ministrstvo neprestano vroča negativne odločbe. In sem je prišel, še preden je naša država zaostrila azilno zakonodajo, ko je v dvajsetih letih podelila manj kot 400 statusov.
Upam, da se motim, a glede na razvoj dogodkov bi bilo mogoče sklepati, da mladoletniki iz Gane danes nimajo prav nobenih možnosti za pridobitev azila, pa čeprav jim tam grozijo s smrtjo in so jih že večkrat porezali po vsem telesu. Tako kot Eriku, ki je, čeprav ob prihodu ni znal niti ene slovenske besede, uspešno končal prvi letnik srednje zdravstvene šole. Odlično se je integriral v družbo, je navdušen nogometaš, sprejeli so ga tudi v mlado ekipo Olimpije. Zapleta se le s kvoto tujcev, ki smejo igrati – Erik je za državo zgolj tujec. Če se bo vse dobro izteklo, pa bo kmalu začel reševati naša življenja in na tribunah mu bodo ploskali tudi tisti navijači, ki sicer kričijo: ""Slovenijo Slovencem!""
""Ne pripadam nobeni državi, pripadam človeštvu. Midva sva oba človeka, le da sva rojena drugje. Nisem si sam izbral, kje bom rojen. Ponosen sem, da sem človek, to je vse. Vsi smo ljudje. Rad bi, da me predstavite kot človeka."" Tako začne pogovor gospod iz azilnega doma, ki pravi, da je sodeloval pri začetku arabske pomladi. Danes pravi, da je bila to v resnici ""črna zima"". Želel se je bojevati z besedami, vendar mu tega niso pustili, hoteli so, da bi vzel orožje v roke. Eno leto se je skrival, potem pa mu ni preostalo drugega, kot da je zbežal. Prihaja iz sirskega mesta, ki je danes na grško-makedonski meji zapisano na seznamu varnih mest. Evropa sili ljudi, da gredo morit, ni ji mar za resnico, ni ji mar za besede. Ljudje si šivajo ustnice, vendar zaman.
'""Človek"" ima veljaven potni list. Zanj je moral v Siriji plačati 4.000 dolarjev, saj je vse skorumpirano. Hišo so mu porušili, zato je prodal avtomobil, prav tako je to zanj storil njegov brat. Več ko mi pove o bogati starodavni sirski kulturi in interesih v ozadju vojn na Bližnjem vzhodu, bolj ugotavljam, da ""vem, da nič ne vem"". A morda le vem za kanček več od tistih, ki netijo sovraštvo v boju za ""našo kulturo"", ki v rokah držijo molotovke, knjige pa le takrat, ko jih hočejo zažgati.
""Začne se kot potres. Strop se začne rušiti."" S temi besedami opišeta bombni napad mati in sin, ki sta v Evropi želela najti le mir in kanček dostojanstva. Nista ga našla. Ko sta bila še na Vrhniki, so se ju ljudje izogibali v velikem loku. Kot da bi bila kužna. Toda v resnici je kuga, ki ubija to družbo, sovraštvo. Začne se kot potres. Strop se začne rušiti.
Vsakič, ko pridem v stik z begunci, se znova zavem, kakšna kuga je v resnici zajela Evropo. Trgovanje z begunci je le eden izmed njenih simptomov in trgovci z ljudmi so postali tudi evropski voditelji. Morda pa bi boj proti trgovini z ljudmi morali začeti prav pri njih. Pa ne z orožjem, ampak s pravo demokracijo, ki ne krati pravic nikomur in se ne izvaža z bombami.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/namesto-po-balkanski-poti-v-evropo-zdaj-cez-italijo/387660,prebežniki,"
					8. marec 2016 ob 09:44
					Rim - MMC RTV SLO, Televizija Slovenija","
Mojca Širok, RTV Slovenija
",Namesto po balkanski poti v Evropo zdaj čez Italijo?,"Italijanske oblasti se bojijo, da bi zaradi napovedi zaprtja meja na balkanski begunski poti tihotapci z ljudmi znova okrepili pot čez Jadransko morje iz Albanije na jugovzhodno italijansko obalo. 
Italijanske varnostne službe po poročanju tamkajšnjih medijev prestrezajo informacije s spletnih omrežij, ki naj bi nakazovale, da bi tihotapci z ljudmi prebežnike iz zasilnih taborišč na makedonsko-grški meji preusmerili v Albanijo in od tam v Italijo.
Čez Otrantski kanal, širok le 45 morskih milj, so albanske in italijanske kriminalne skupine v devetdesetih letih prejšnjega stoletja tihotapile ljudi, cigarete in orožje. Da se promet nikoli ni zares ustavil, kaže tudi podatek, da je italijanska finančna policija še 5. februarja letos prestregla gumijasti čoln, na katerem so kriminalci tihotapili marihuano, tovor, po podatkih policije vreden 5 milijonov evrov.
Pritisk prebežnikov v zadnjem času popustil Po lanski preusmeritvi begunskih poti na Balkan je pritisk priseljencev čez Sredozemsko morje v Italijo sicer popustil, a ni nikoli pojenjal. Ladje italijanske obalne straže, evropske vojaške ladje in ladje evropske agencije Frontex v morju skoraj vsak dan prestrežejo plovila s prebežniki, ki izplujejo z obale Libije.
Italija je na zahtevo Evropske unije vzpostavila tri žariščne točke za sprejem prebežnikov, v krajih Trapani in Pozzallo na Siciliji ter na otoku Lampedusa, a na nov naval, menijo nevladne organizacije, še zdaleč ni pripravljena.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/sefic-prihod-ljudi-se-bo-umiril-bolj-se-bomo-posvetili-relokaciji/387651,prebežniki,"
					8. marec 2016 ob 07:33,zadnji poseg: 8. marec 2016 ob 20:37
					Bruselj - MMC RTV SLO, STA","
G. C., A. Č., K. S.
","Šefic: Prihod ljudi se bo umiril, bolj se bomo posvetili relokaciji","Pritok ljudi iz Grčije proti Nemčiji in Avstriji se bo počasi umiril, a še vedno obstajajo tveganja nezakonitih priseljencih, opozarja Boštjan Šefic.
V prihodnjih dneh lahko pričakujemo, da se bo organiziran prihod prebežnikov iz Grčije proti Avstriji in Nemčiji ustavil, napoveduje državni sekretar na notranjem ministrstvu Boštjan Šefic. ""Za Slovenijo to pomeni neko razbremenitev, kar se tiče teh spontanih migracij, in lahko se bomo dejansko bolj podrobno posvetili relokaciji,"" je po poročanju Lucije Rikič Dimnik pojasnil za Radio Slovenija.
Čeprav Evropska unija balkansko pot za prebežnike zapira, pa tudi v prihodnje za Slovenijo obstajajo določena tveganja. ""V Grčiji se zbira veliko ljudi, in če bi prišlo do prebijanja meje, bi lahko bilo tudi več nezakonitih migracij. In tudi na to se pripravljamo,"" je napovedal.
Država bo skrbela za vključitev prebežnikov Prebežniki, ki bodo vendarle prišli do Slovenije, ne bodo samodejno zavrnjeni, zagotavlja Šefic. Vsak, ki bo zaprosil za azil, bo imel pravico do postopka. Če bo bruseljski dogovor v praksi deloval, pa bo na vrsti premestitev beguncev po državah članicah Unije. ""Naša zaveza je 863 ljudi, v prvi fazi je 572 ljudi, in to pomeni, da vsaka država na približno dva do tri mesece sporoči število ljudi, ki jih bo relocirala iz Grčije in Italije,"" je povedal Šefic.
Po Šefičevih besedah bodo to prosilci za mednarodno zaščito. Azilni postopek zanje bo potekal  v Sloveniji. Naša država bo poskrbela tudi za njihovo celostno vključitev v družbo: ""Tem ljudem je treba zagotoviti normalne življenjske razmere, dostop do trga dela, za mlade dostop do vrtcev in šol, drugim do fakultet in tako naprej.""
Če bi se izkazalo, da integracija poteka dobro in da imamo dovolj namestitvenih zmogljivosti, pa bi lahko v prihodnje sprejeli tudi več prebežnikov, je še dodal Šefic.
Cerar: Balkanske migracijske poti ni več""Nezakoniti tokovi migrantov vzdolž zahodnobalkanske poti se zdaj končujejo,"" je zapisano v izjavi, ki so jo sprejeli na vrhu EU-ja. Toda v izjavi ni več navedeno, da je ta pot zaprta. Premier Miro Cerar je pojasnil, da del o zaprtju balkanske poti ostaja v izjavi, da je sicer nekoliko preoblikovan, a da je besedilo smiselno še vedno enako.
To, da se balkanska pot končuje, pomeni, da vse države na tej poti zavračajo vse nezakonite migrante. Slovenija bo od danes ali jutri znova v celoti uveljavljala schengenska pravila in čez mejo spuščala le tiste osebe, ki imajo ustrezne dokumente, je še pojasnil premier.
Če se bo v Sloveniji znašel tuji državljan, ki bo prosil za azil, bo v skladu z zakonodajo izvedla ustrezen postopek, da ugotovi, ali prosilec izpolnjuje pogoje za azil. Pogoje za pridobitev azila je Slovenija sicer zaostrila, a ta pravica še vedno obstaja v okviru mednarodno uveljavljenih in evropskih standardov, ki jih spoštuje, je dodal.
Pravila od polnoči daljeKot so sporočili z ministrstva za notranje zadeve, bodo od polnoči dalje v Slovenijo lahko vstopili:- tujci, ki izpolnjujejo pogoje za vstop v državo, - osebe, ki izražajo namero vložiti prošnjo za mednarodno zaščito v Sloveniji,- posamezniki, pri katerih se bo na podlagi individualne obravnave dovolil vstop iz humanitarnih razlogov, predvidenih v Zakonika o schengenskih mejah.Kot so še dodali, od polnoči dalje slovenska policija ne bo več izvajala določb Skupne izjave, ki je bila podpisana na sestanku v Zagrebu, o čemer je slovenska policija že obvestila policije držav na zahodno-balkanski poti. O tem je ministrica za notranje zadeve Vesna Györkös Žnidar govorila s svojima kolegoma ministroma iz Avstrije in Hrvaške.
Po 50 prebežnikov mesečnoSlovenija bo postopoma sprejemala 40 do 50 beguncev mesečno, kar je obvladljivo število, saj naše zmogljivosti to omogočajo in tudi omogočajo integracijo, je menil Cerar. Pri tem je sicer po njegovih besedah treba upoštevati tudi dejavnik, ali bodo ti ljudje dolgoročno želeli ostati v Sloveniji.
V povezavi s sodelovanjem s Turčijo pa je premier pojasnil, da so dosegli dogovor, ki ga bodo dorekli v sklopu dodatnih posvetovanj in potrdili na naslednjem vrhu. Čeprav je sprva kazalo, da ne bo natančnejšega dogovora, gre zadeva v pravo smer, prihodnji teden bi dejansko lahko bili sprejeti zelo konkretni koraki pri sodelovanju EU-ja in Turčije, je ocenil.
Dogovor po njegovih besedah med drugim vključuje ukrepe Turčije za ustavitev nezakonitih migracij iz Turčije proti Grčiji oziroma EU-ju, obenem pa naj bi Turčija sprejela iz Grčije po načelu vrnitve določeno število sirskih in drugih migrantov.
V zameno za te ukrepe, zavezanosti boju proti tihotapcem in ostrejšemu varovanju svoje meje pa Turčija zdaj pričakuje, da se bo nadaljeval postopek vizumske liberalizacije in da bo poleg že dogovorjenih treh milijard evrov dobila še dodatna sredstva v obdobju 2017-18.
Prav tako se EU in Turčija po Cerarjevih navedbah pogovarjata o ponovni oživitvi procesa pristopnih pogajanj z odpiranjem novih pogajalskih poglavij in tudi o opredelitvi določenih humanitarnih varnih območij v Siriji.
Srbija bo po zaprtju balkanske poti ukrepe usklajevala z EUPo odločitvi Slovenije o zaprtju balkanske poti je srbsko notranje ministrstvo sporočilo, da bo Srbija vse ukrepe glede prebežnikov usklajevala z Evropsko unijo in jih recipročno izvajala na svoji južni in vzhodni meji. Po navedbah ministrstva je Hrvaška obvestila Srbijo, da bo Slovenija opolnoči začela izvajati nov režim vstopanja v schengensko območje in ne bo sprejemala prebežnikov brez veljavnih vizumov in potnih listov.
""S tem se praktično zapira balkanska pot. V luči novega režima, ki ga je sprejela članica EU (Slovenija), Srbija ne more dopustiti, da postane zbirni center za begunce, tako da bo vse ukrepe usklajevala z Evropsko unijo in jih recipročno izvajala na svoji južni in vzhodni meji z Makedonijo in Bolgarijo,"" so sporočili z ministrstva.
"
http://www.rtvslo.si/begunska-kriza/v-bruslju-pravijo-da-so-nezakonite-migracije-koncane-unhcr-glede-tega-zaskrbljen/387650,prebežniki,"
					8. marec 2016 ob 07:33,zadnji poseg: 8. marec 2016 ob 13:30
					Bruselj - MMC RTV SLO","
T. J.
","V Bruslju pravijo, da so nezakonite migracije končane, UNHCR glede tega zaskrbljen","V Bruslju so voditelji držav EU-ja in Turčije načelno sklenili, da ""so dnevi nezakonitih poti v Evropo končani"", visoki komisar ZN-a za begunce Filippo Grandi pa je nad dogovorom izrazil ""globoko zaskrbljenost"".
Tusk je dejal, da so na vrhu voditelji naredili pomemben ""preboj"" glede spopadanja z begunsko krizo in dodal, da so s tem napredkom podali jasno sporočilo, da ""so dnevi nezakonitih prihodov v Evropo končani"". Kljub dobremu uresničevanju skupnega akcijskega načrta tok migrantov iz Turčije v Grčijo ostaja prevelik in ga je treba znatno zmanjšati, je na novinarski konferenci opozoril Tusk, poroča STA.
Z dogovorom so se spremenila pravila igreVsak nezakonit prebežnik, ki bo prišel v Grčijo, bo vrnjen v Turčijo. Ankara sicer želi, da bo EU za vsakega Turčiji vrnjenega migranta sprejel enega begunca iz Sirije, ki bo neposredno preseljen iz Turčije v EU. Po besedah predsednika Evropske komisije Jeana-Clauda Junckerja se s takšnim dogovorom ""spreminjajo pravila igre"", saj bo s tem onemogočeno delo tihotapcev in je podano jasno sporočilo, da se v Evropo pride lahko le na zakoniti način. Juncker je tudi izrazil zadovoljstvo, da so voditelji podprli predlagani načrt Evropske komisije o ponovni vzpostavitvi schengenskega režima, in dodal, da mora vsa Evropa stati Grčiji ob strani, saj je begunska kriza skupen problem.
Turška delegacija je na srečanje z osemindvajseterico v Bruselj prišla z novim predlogom in zato ni bilo jasno, ali bo sklenitev dogovora mogoča, ki pa so ga na koncu vendarle sprejeli. Dogovoru, ki so ga voditelji sprejeli na 12-urnem sestanku, manjka še nekaj podrobnosti, ki naj bi jih dorekli prihodnji teden, ko se bodo nadaljevali pogovori pred rednim zasedanjem voditeljev EU-ja, ki bo 17. in 18. marca.  
""Begunski tok na balkanski poti končan""V izjavi, ki so jo v večini podprli voditelji članic EU-ja, je zapisano vračanje, in sicer na stroške Unije, vseh nezakonitih migrantov, ki bi prišli do grških otokov iz Turčije, selitev enega Sirca iz Turčije v EU za vsakega Sirca, ki bi ga iz Grčije znova sprejela Turčija, pospešitev vizumske liberalizacije za svoje državljane pri potovanju v Evropo - umik vizumov zdaj velja do konca junija 2016 -, pospešitev izplačila treh milijard evrov, ki jih je EU Turčiji obljubil oktobra, in sklep o dodatnih sredstvih za pomoč Turčiji pri reševanju krize, saj naj bi Turčija domnevno zaprosila za dodatno pomoč, ki naj bi se povečala na šest milijard, ter priprava odločitve o odprtju novega poglavja pogajanj Turčije za vstop v EU, poroča dopisnik RTV Slovenija iz Bruslja Matjaž Trošt. Pred srečanjem se je veliko govorilo o zaprtju balkanske begunske poti. V izjavi voditeljev ni rečeno, da se je ta pot zaprla, ampak so se odločili za frazo, da se ""migrantski tok na tej poti končuje"".
Turški premier Ahmet Davutoglu je po končanem srečanju dejal, da je Turčija sprejela ""drzno odločitev, da sprejme vrnitev nezakonitih migrantov"", ki temelji na načelu ""eden za enega"", je še poudaril. Obenem je dodal, da je dogovor o begunski krizi pomemben del napredka pri turškem vključevanju v EU. Nemška kanclerka Angela Merkel je povedala, da bi lahko predlogi pomenili ""velik korak naprej, če bodo realizirani"", in da morajo ""nezakonite migracije zamenjati zakonite"". Tudi francoski predsednik Francois Hollande je pozdravil napredek v pogovorih.
Vodja UNHCR-ja globoko zaskrbljen Na dogovor EU-ja in Turčije se je odzval Visoki komisar Združenih narodov za begunce Filippo Grandi, ki je dejal, da je ""globoko zaskrbljen"". Kot je poudaril v nagovoru evropskim poslancem, ga skrbi vsak načrt, ki predvideva množično vračanje ljudi iz ene v drugo državo, če obenem niso jasno zagotovljene pravice beguncev po mednarodnem pravu. Dodal je, da je migrante mogoče v neko državo vračati le, če je ta pripravljena prevzeti odgovornost za ustrezno obravnavo njihove prošnje za azil in jim zagotoviti mednarodno zaščito, če so do nje upravičeni.
Poleg tega mora biti za prosilce azila v tej državi ustrezno poskrbljeno, kar med drugim pomeni dostop do zdravstvene oskrbe, dela, izobraževanja in po potrebi socialne pomoči. Tudi če ti pogoji so izpolnjeni, je treba vzpostaviti nek mehanizem pregledovanja ljudi pred njihovo vrnitvijo za identifikacijo najbolj ranljivih kategorij ljudi, ki se jih morda v nobenem primeru ne sme vračati, je opozoril in poudaril, da Turčija že gosti skoraj tri milijone beguncev ter da je čas, da tudi druge države prevzamejo večji del tega bremena.
""Ideja o zamenjavi je nečloveška"" Kritičen je bil tudi odziv človekoljubne organizacije Amnesty Inernational, ki je takšen dogovor označila za nehumanega in nezakonitega, poroča DPA. ""Voditelji EU-ja in Turčije so dosegli novo dno s kravjo kupčijo, ki najranljivejšim ljudem na svetu odreka pravice in dostojanstvo. Ideja o zamenjavi prebežnikov ni samo nevarno nečloveška, poleg tega pa ne ponuja trajnostne dolgoročne rešitve trenutne humanitarne krize,"" je v Bruslju dejala tamkajšnja vodja podružnice AI-ja Iverna McGowan.
Dodala je,  da je načrt ""posmeh obvezi EU-ja, da na svojih mejah zagotavlja dostop do azila"", in spomnila, da v večini primerov v Turčiji pravica do azila ni podeljena, begunci v tej državi pa tudi živijo v obupnih razmerah, brez ustrezne namestitve ali dostopa do izobraževanja otrok.
V Turčiji več kot 2,7 milijona sirskih beguncevEvropa se spopada z največjo begunsko krizo po drugi svetovni vojni, Turčija pa je država, ki gosti največje število beguncev. Več kot 2,7 milijona beguncev je v Turčijo prišlo zaradi vojne v sosednji Siriji. Lani je več kot milijon ljudi prišlo v Evropo, v glavnem so v Grčijo vstopili iz Turčije. Medtem so razmere na grško-makedonski meji, kjer prebežniki želijo nadaljevati pot proti državam Evropske unije, vse hujše, saj je tam obtičalo že več kot 13.000 ljudi. Makedonija je strogo omejila število ljudi, ki lahko vstopijo v državo. Medtem pa v Grčijo še vedno vsak dan iz Turčije pride okoli 2.000 prebežnikov. Po podatkih Združenih narodov jih je samo v prejšnjem mesecu prišlo več kot 55.000, kar je dvajsetkrat več kot februarja 2015. 
"
http://www.rtvslo.si/begunska-kriza/prebezniski-tok-upada-stevilo-prosilcev-za-azil-narasca/387637,prebežniki,"
					7. marec 2016 ob 20:47
					Ljubljana - MMC RTV SLO","
Gregor Cerar
","Prebežniški tok upada, število prosilcev za azil narašča","Od zaprtja grško-makedonske meje je tok prebežnikov skozi Slovenijo skoraj usahnil. Povečalo pa se je število prošenj za mednarodno zaščito, saj so jih našteli skoraj 500. Nekaj manj kot petino so jih vložili mladoletniki.
V Slovenijo je od začetka leta do ponedeljka opoldne vstopilo že skoraj 100.000 prebežnikov, od začetka prebežniškega vala, ki se je začel sredi oktobra, pa je v Slovenijo vstopilo skoraj 478.000 prebežnikov.
Prihod prebežnikov v Slovenijo se je, še posebej po zaprtju grško-makedonske meje, nekoliko umiril, saj v Slovenijo vstopa od 200 do nekaj več kot 400 prebežnikov dnevno. Marca se je celo trikrat pripetilo, da slovensko-hrvaške meje ni prečkal noben prebežnik.
493 prosilcev za azilPribežniški tok je trenutno precej upadel, na drugi strani pa se je precej povečalo število prosilcev za mednarodno zaščito v Sloveniji, ki narašča iz dneva v dan. Od 17. septembra do 1. marca je za azil v Sloveniji zaprosilo 442 ljudi, po poročanju Televizije Slovenija pa so v ponedeljek našteli že 493 prosilcev za azil.
Državljanska struktura prosilcev za mednarodno zaščito je precej ""pisana"". Po podatkih MNZ-ja je do začetka marca za mednarodno zaščito zaprosilo 140 državljanov Afganistana, 79 državljanov Iraka, 71 državljanov Sirije, 54 državljanov Irana, 27 državljanov Pakistana, 20 državljanov Kosova, 16 državljanov Maroka, 8 državljanov Alžirije, po 4 državljani Nigerije in Srbije, po 3 državljani Albanije in Tunizije, po dva državljana Egipta, Gruzije, Kube in Turčije ter po en državljan Bangladeša, BiH-a, Kameruna, Nigra in oseba brez državljanstva.
Po navedbah MNZ-ja je je bilo do konca februarja rešenih 109 prošenj, ki so bile večinoma vložene v t. i. prebežniških valovih. Le 8 prošnjam je bilo ugodeno in je bil prosilcem priznan status begunca. Dvema prosilcema pa je bila priznana subsidiarna oblika zaščite, ki se prizna tistim, ki ne izpolnjuje pogojev za priznanje statusa begunca, vendar izkaže utemeljene in verodostojne razloge, da bi ji bila ob vrnitvi v matično državo povzročena resna škoda (smrtna kazen ali usmrtitev, mučenje ali nehumano ali poniževalno ravnanje).
Ostale prošnje so bile zavrnjene. Kot navajajo na MNZ-ju, je bil v 49 primerih postopek ustavljen zaradi samovoljne zapustitve azilnega doma, v 6 primerih je bil postopek ustavljen zaradi izrecnega umika prošnje, v 32 primerih je bila prošnja zavrnjena kot očitno neutemeljena, v 2 primerih je bila prošnja zavrnjena kot neutemeljena v rednem postopku, v 10 primerih pa je bil izdan sklep o zavrženju prošnje (dublinski postopek).
""V primeru negativne odločitve se tujca v skladu z Zakonom o tujcih preda policiji, Centru za tujce v Postojni, ki izvede postopek vrnitve v izvorno državo,"" pravijo na MNZ-ju.  
Skoraj petino prošenj za azil so vložili mladoletnikiOd 17. septembra 2015 do 2. marca je bilo sprejetih 78 prošenj za mednarodno zaščito, ki so jih vložili mladoletniki brez spremstva (Afganistan 48, Kosovo 10, Sirija 9, Maroko 6 ...). V letu 2015 mednarodna zaščita ni bila priznana nobenemu mladoletniku brez spremstva, v letu 2016 (do 29. februarja 2016) je bila priznana dvema. Pri nas je trenutno 32 mladoletnikov brez spremstva - prosilcev za mednarodno zaščito, še pravijo na MNZ-ju.
Za mladoletnike brez spremstva so tudi drugačni postopki kot pri polnoletnih prosilcih za azil. Po navedbah MNZ-ja je večina mladoletnikov brez spremstva starih med 13 in 17 let. Nastanjeni so v kriznem centru za mlade ali v azilnem domu. Nastanitev v kriznem centru je, kot navaja na svoji spletni strani notranje ministrstvo, le začasna, po poteku 21 dni pa je zanje potrebno poiskati trajnejšo obliko namestitve, ki je običajno zavod ali dijaški dom. Zanje tudi skrbijo osebe, ki so posebej usposobljene za delo z mladoletniki.
Mladoletniki brez spremstva so v času postopka za priznanje mednarodne zaščite na področju zdravstvenega varstva in izobraževanja izenačeni z otroki, ki so slovenski državljani, zagotoviti jim je treba tudi različne programe, ki so usmerjeni v zagotavljanje učne pomoči ter aktivnega preživljanja prostega časa.
Takojšnja vključitev v izobraževalni sistem""Mladoletniki brez spremstva so že v času, ko so v postopku priznanja mednarodne zaščite, vključeni v izobraževalni sistem, tako da s šolanjem nadaljujejo tudi po tem, ko pridobijo status mednarodne zaščite. Osebe s priznano mednarodno zaščito so na področju izobraževanja namreč izenačene s slovenskimi državljani,"" so zapisali na MNZ-ju
""Ob sprejemu prošnje za mednarodno zaščito se mladoletnika brez spremstva povpraša tudi po morebitnih sorodnikih, da bi se izvedla združitev družine, če je to v otrokovem največjem interesu. Iskanje svojcev poteka po posvetovanju s skrbnikom in ob upoštevanju otrokove največje koristi preko mednarodne organizacije Rdečega križa,"" dodajajo. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/na-grsko-makedonski-meji-so-razmere-vedno-bolj-kriticne/387614,prebežniki,"
					7. marec 2016 ob 16:48,zadnji poseg: 7. marec 2016 ob 22:16
					Atene, Budimpešta, Zagreb - MMC RTV SLO, STA","
K. Št.
",Na grško-makedonski meji so razmere vedno bolj kritične,"Od 13.000 prebežnikov, ki čakajo na grško-makedonski meji, te danes ni prečkal nihče, naj bi pa Makedonija zaprla tudi mejo za tovorne vlake. V Grčiji, kjer je več kot 50.000 ljudi pa odpirajo 14. begunski center.
Namestnik grškega ministra za obrambo in šef grškega migrantskega kriznega štaba Dimitris Vicas zaradi vedno slabših razmer na grško-makedonski meji poziva k razbremenitvi tamkajšnjega prepolnega migrantskega centra v kraju Idomeni. ""Četudi bi lahko pot nadaljevalo po 500 ljudi na dan, je treba ostale namestiti v centre, ki so bolj v notranjosti države,"" je dejal za grško televizijo Skai.
Ta teden naj bi v Grčiji po poročanju tamkajšnjih medijev odprli še 14 dodatnih centrov za begunce in migrante, ki naj bi imeli zmogljivosti za 17.400 ljudi. 15. center naj bi odprli prihodnji teden. Po podatkih migrantskega kriznega štaba je v Grčiji okoli 33.300 migrantov, Rdeči križ pa poroča celo o več kot 50.000 ljudeh.
Madžarska in Hrvaška odpirata železniške mejne prehodeMadžarska in Hrvaška pa bosta za potniški promet ponovno odprli tri železniške mejne prehode: Kotoriba-Murakeresztur, Koprivnica-Gyekenyes in Beli Manastir-Magyarboly, čez katere je Hrvaška z vlaki na Madžarsko peljala prebežnike.
Budimpešta je 21. februarja za 30 dni podaljšala zaporo železniških mejnih prehodov s Hrvaško, svojo odločitev pa je utemeljila z besedami, da gre ""za zaščito javne varnosti"".
Prevoz ljudi je potekal v času, ko je Madžarska na meji s Hrvaško postavljala žičnato ograjo, zaradi česar se je pot prebežnikov preusmerila skozi Slovenijo v Avstrijo. Železniški tovorni promet čez te mejne prehode je v vmesnem času potekal nemoteno.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/kaksno-varnostno-tveganje-predstavljajo-vrnjeni-prebezniki/387610,prebežniki,"
					7. marec 2016 ob 15:29
					Ljubljana - MMC RTV SLO, STA","
G. C.
",Kakšno varnostno tveganje predstavljajo vrnjeni prebežniki?,"Odbor za obrambo bi moral obravnavati domnevno zlorabo objektov obrambnega ministrstva za namestitev nezakonitih ekonomskih migrantov. Razpravljal pa je o varnostnih tveganjih, povezanih z vračanjem prebežnikov iz Avstrije in Nemčije v Slovenijo.
Odborniki SMC-ja, DeSUS-a in SD-ja se seje niso udeležili, ker predlagateljem očitajo zlorabo instituta nujne seje delovnega telesa, saj je bila ta sklicana šele v petek.  Na seji so razpravljali zgolj predstavniki SDS-a in NSi-ja ter nekaterih ministrstev in občin. Andrej Čuš (SDS) je spomnil, da v Sloveniji že dalj časa potekajo dejavnosti za vzpostavitev migrantskih centrov, ki naj bi bili namenjeni  prebežnikom, ki bi jih Avstrija in Nemčija zavrnili.
Tako Čuš kot njegov poslanski kolega Franc Breznik sta ob tem opozorila na varnostno tveganje ob njihovi namestitvi. Vrnjeni prebežniki bodo po njunem mnenju razočarani, tudi zato, ker so jih tihotapci očitno preslepili. ""Povratna pot teh ljudi bo bolj travmatična,"" je dejal Breznik.
Odločitev o Kidričevem še ni bila sprejetaDržavni sekretar na ministrstvu za obrambo Miloš Bizjak je pojasnil, da so bili za namestitev prebežnikov doslej uporabljeni objekti na Vrhniki in v Logatcu. Za lokacijo v Kidričevem odločitev vlade še ni bila sprejeta, je pojasnil, a zavrnil očitek, da naj bi vlada zlorabila objekte, ki jih upravlja ministrstvo.
Na drugi strani je župan občine Kidričevo Anton Leskovar izrazil zaskrbljenost nad tem, da ministrstvo še vedno razmišlja o Kidričevem kot mogoči lokaciji za namestitev prebežnikov, ki jih ne bi mogli kar zapreti v center, pač pa bi se lahko prosto sprehajali po tamkajšnjih vaseh. Vprašal se je, zakaj bodo lahko prebežniki, ki jim ne bo uspelo priti v Avstrijo ali Nemčijo, dobri za Slovenijo.
Državni sekretar na notranjem ministrstvu Boštjan Šefic je odvrnil, da so bile za vse objekte narejene varnostne ocene in da bo temu primerno razporejeno tudi delo policije. Bo pa mnenje občank in občanov priloženo tudi projektni dokumentaciji glede vzpostavitve centra. Notranje ministrstvo namreč po besedah Šefica nazadnje ne bo odločalo o tem.
Župan Logatca Berto Menard je povedal, da so strah pred prebežniki premagali. Nihče si ne želi slabše kakovosti bivanja občanov, vendar pa se ti zavedajo, da smo del Evrope in da je prav, da prevzamejo svoj del obveznosti, je pojasnil.
Način, na katerega so se problematike lotili v Logatcu, je pohvalila predsednica in poslanka NSi-ja Ljudmila Novak, ki meni, da je prav, da pomagamo ljudem, ki so upravičeni do pomoči. Ni pa po njenih besedah Slovenija dolžna sprejemati tistih, ki v drugi državi niso dobili statusa prosilca za azil. Zato je Novakova tudi razočarana nad ravnanjem koalicije, ki je v petek zavrnila takšen predlog dopolnila k zakonu o mednarodni zaščiti.
Odbor poziva obrambno ministrstvo, naj zavrne ekonomske migranteČeprav odbor zaradi odsotnosti koalicije ni bil sklepčen, pa je bila na seji navzoča več kot tretjina članov odbora, ki so na predlog predsednika odbora odločili, da se o sklepih glasuje na poznejši korespondenčni seji. Sami so sklepe že vnaprej podprli. Z njimi naj bi odbor med drugim pozval ministrstvo, naj v objektih v njegovem upravljanju ne dovoli namestitev nezakonitih ekonomskih migrantov.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/cerar-preprican-da-je-zaprtje-balkanske-begunske-poti-absolutno-nujno/387601,prebežniki,"
					7. marec 2016 ob 13:28,zadnji poseg: 7. marec 2016 ob 15:25
					Bruselj - MMC RTV SLO, STA","
T. H.
","Cerar prepričan, da je zaprtje balkanske begunske poti ""absolutno nujno""","Zaprtje balkanske poti za nezakonite migrante je absolutno nujno, je poudaril slovenski premier Miro Cerar ob prihodu na izredni vrh EU-ja in Turčije v Bruslju.
Cerar od današnjih sestankov v Bruslju pričakuje poenotenje o zaprtju balkanske poti za nezakonite migrante, ob tem pa izpostavlja, da se slovenska pobuda zdaj s tem udejanja ter da je to prva v praksi živeča, delujoča, skupna in usklajena akcija skupine držav od Avstrije do Makedonije.
Ob zaprtju balkanske poti pa je treba po njegovih besedah to sodelovanje intenzivno nadgraditi s pomočjo Grčiji in tudi Makedoniji.
Aprila bi sprejeli prve begunce iz načrtaPoleg tega je treba po Cerarjevih navedbah v skladu z evropskim načrtom za premestitev beguncev znotraj unije omogočiti bivanje v EU-ju tistim, ki imajo pravno utemeljen razlog za to.
Slovenija je po prenehanju navala nezakonitih migracij pripravljena sprejeti prve begunce v sklopu evropskega načrta za premestitev, v okviru katerega se je zavezala, da bo v letu in pol sprejela 567 beguncev, je pojasnil Cerar.
Aprila bo tako po premierjevih besedah sprejela prvih 40 do 50 beguncev in potem vsak mesec približno toliko, tako da bi v letu in pol prišli do omenjene številke.
""To je izraz naše solidarnosti, ki pa obenem upošteva naše integracijske zmožnosti,"" je poudaril Cerar in dodal, da bodo enako ravnale druge države v skladu s kvotami, ki bodo sorazmerno večje glede na njihovo velikost.
Slovenija odgovorna za zunanjo schengensko mejoKo bo balkanska pot učinkovito zaprta, bo to pomenilo tudi možnost, da se odstranijo tehnične ovire na vseh mejah, predvsem tudi znotraj schengna, je še izpostavil Cerar. Pri tem je znova spomnil, da je Slovenija v posebnem položaju, ker varuje zunanjo schengensko mejo, medtem ko je Avstrija v drugačnem položaju.
Namen slovenske pobude je prav zavarovati območje Zahodnega Balkana pred konflikti, ki so mogoči, če se na območje zgrne na desetine tisoče migrantov, je pri tem še znova opozoril slovenski premier. Opozoril je tudi na gospodarsko škodo ponovnega vzpostavljanja notranjih meja v Srednji Evropi in na možnost konfliktov med samimi članicami unije.
Erjavec: Treba bo prepričati članice EU-jaTudi zunanji minister Karl Erjavec upa, da bo na izrednem vrhu EU-ja in Turčije v Bruslju dosežen dogovor. Po njegovih besedah je pomembno, da se balkanska migracijska pot zaustavi, čemur sicer nasprotuje predvsem Nemčija. Erjavec pa upa, da bodo države, kot sta poleg Slovenije Avstrija in Hrvaška, prepričale druge članice, da je treba poiskati ustrezne rešitve. To je pomoč Grčiji, da bo imela dovolj kapacitet za prebežnike, je povedal po seji izvršnega odbora in sveta DeSUS-a.
V DeSUSu nasprotujejo tudi posvetovalnemu referendumu glede namestitve prebežnikov, saj menijo, da je nepotreben in da posega v človekove pravice. Glede na zadnje informacije iz Bruslja pa po Erjavčevih besedah v DeSUS-u celo pričakujejo, da se težava s prebežniki ne bo več zaostrila, kot je bilo pričakovati.
Nemško nasprotovanje zaprtjuNa vprašanje, kako verjeten je dogovor o zaprtju balkanske poti glede na to, da Nemčija temu nasprotuje, premier odgovarja, da se bo Slovenija močno zavzemala za to.
Ne glede na to, ali bo zaprtje balkanske poti ostalo v končnem besedilu izjave, ki jo bodo sprejeli voditelji članic EU-ja, pa bo Slovenija po njegovih besedah še naprej delovala v tej smeri. Treba je namreč ohraniti schengen, tako da se začnejo v celoti izvajati schengenska pravila, je poudaril premier.
Slovenija je odločitev o tem sprejela že 19. februarja, vendar jo je začasno delno preložila do danes, ker je bilo treba še počakati na Nemčijo in dogovor s Turčijo, zdaj pa je čas, da se začnejo schengenska pravila v celoti uveljavljati, je pojasnil. Popolno uveljavljanje schengenskih pravil po njegovih besedah pomeni, da bo Slovenija spuščala preko meje samo tiste, ki imajo za to pravno podlago in ustrezne dokumente.
Za utemeljene prosilce za azil bo vstop v članice unije po premierjevih navedbah še vedno mogoč v okviru evropskih načrtov za premestitev in preselitev beguncev ali na zunanjih mejah EU-ja.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/evropska-unija/turcija-za-vsakega-prebeznika-iz-grcije-naj-eu-vzame-enega-sirca/387569,prebežniki,"
					7. marec 2016 ob 07:15,zadnji poseg: 7. marec 2016 ob 22:16
					Bruselj - MMC RTV SLO, STA, Reuters","
T. J., K. Št.
",Turčija: Za vsakega prebežnika iz Grčije naj EU vzame enega Sirca,"Turčija je od držav članic EU-ja zahtevala še dodatne tri milijarde evrov za oskrbo beguncev, Bruselj pa na izrednem vrhu razburila s predlogom nove razdelitve beguncev po načelu: en za enega.
Turški premier Ahmet Davutoglu je predsednikom držav in vlad članic Evropske unije na izrednem vrhu v Bruslju predložil novo možnost rešitve t. i. begunske krize, s katero bi se Ankara zavezala najbolj do zdaj. Voditelji članic EU-ja še usklajujejo stališče o dogovoru s Turčijo. Vedno več je napovedi, da dogovora danes ne bo. Del članic EU-ja naj bi pri tem vztrajal, da brez dogovora s Turčijo ne more biti dogovora o zaprtju balkanske migracijske poti, pravijo viri v Bruslju.
Turčija predlaga načelo 'en za enega'Turčija, v kateri je 2,7 milijona sirskih beguncev, je na izrednem vrhu v Bruslju od držav članic EU-ja zahtevala še dodatne tri milijarde evrov za pomoč beguncem do leta 2018 in takojšnjo vizumsko liberalizacijo za svoje državljane že to pomlad, pa tudi odprtje več poglavij v pogajanjih z EU-jem (EU je sicer državi v skladu z lanskim dogovorom že obljubil tri milijarde evrov, skupno torej šest milijard evrov).
V zameno pa je Ankara predlagala nov način razdelitve prebežnikov med EU-jem in Turčijo po načelu en za enega - za vsakega prebežnika, ki ga bo Grčija s svojih otokov vrnila v Turčijo, bi EU sprejel enega sirskega begunca iz Turčije. Ta ukrep bi razbremenil s prebežniki vedno bolj obremenjeno Grčijo. ""Ponujajo več in tudi zahtevajo več,"" je dejal diplomat, ki sodeluje v delovni skupini. 

Davutoglu je na Natovi konferenci v Bruslju dejal, da je cilj teh ukrepov ""reševanje beguncev, zmanjšanje tihotapcev z ljudmi in začetek novega obdobja odnosov med Brusljem in Ankaro"". Generalni sekretar Nata Jens Stoltenberg pa je dejal, da bosta Velika Britanija in Francija znotraj Natove misije v Egejsko morje poslali svoje ladje.
Bruselj: Predlog popolnoma nelogičenAli bo Turčija ta denar dejansko dobila, je odvisno predvsem od držav članic EU-ja, je dejal predsednik Evropskega parlamenta Martin Schulz. ""Evropski parlament je pripravljen razpravljati o pospešitvi vizumske liberalizacije, vendar morajo biti za to izpolnjeni vsi pogoji,"" je še dejal. Največ prahu na izrednem vrhu voditeljev pa je dvignila turška zahteva v povezavi z izmenjavo prebežnikov, ki ga je Bruselj neuradno opisal kot ""popolnoma nelogičnega"".
Schulz se je zavzel tudi za to, da bi pristopna pogajanja med EU-jem in Turčijo in odprtje novih poglavij obravnavali ločeno od vprašanja begunske krize.
Zapreti ali ne zapreti - to je zdaj vprašanjeVrh Unije se zdaj sestaja ločeno. Predvideno razpravo o zaprtju balkanske poti so popolnoma zasenčile dodatne turške zahteve, zato bo sodelovanje s Turčijo tudi v ospredju zasedanja osemindvajseterice. Eno ključnih sporočil vrha naj bi bilo, da je balkanska pot zaprta. 
Neuradno je slišati, da formulaciji o zaprtju zahodnobalkanske poti nasprotuje tudi predsednik Evropske komisije Jean-Claude Juncker. A kot dajejo slutiti izjave nemške kanclerke Angele Merkel, pot do soglasja voditeljev osemindvajseterice morda ne bo tako gladka. ""Ni mogoče, da se kar koli zapre,"" je dejala. 
Medtem pa je za francoskega predsednika Francoisa Hollanda zahodnobalkanska pot dejansko že zaprta. ""Pri tem so ključne tri stvari, in sicer zavarovanje zunanje meje EU-ja med Grčijo in Turčijo, sodelovanje s Turčijo in solidarnost z Grčijo,"" je pojasnil Hollande, ki stavi na učinkovito sodelovanje s Turčijo. Pri zaprtju zahodnobalkanske poti, po kateri v Evropo prihajajo množice beguncev in migrantov, vztraja tudi avstrijski kancler Werner Faymann. ""Sem za to, da vsem jasno povemo - zaprli bomo vse poti, tudi balkansko. Tihotapci ne smejo imeti nobene možnosti.""
Pred srečanjem z drugimi voditelji EU-ja in Turčije se je za zaprtje zunanje meje EU-ja in za dosledno spoštovanje schengenskih pravil zavzel tudi madžarski premier Viktor Orban. ""Nihče ne bi smel vstopiti v Evropo brez dovoljenja in poprejšnjega popisa,"" je poudaril.
Turčija že zdaj gosti največ beguncev na svetuSkupen akcijski načrt EU-ja in Turčije pri reševanju begunske in migrantske krize ostaja ključnega pomena. EU namreč želi doseči zmanjšanje števila nezakonitih migrantov, in sicer za vse države, ne samo za nekatere, torej tudi za Grčijo, je še poudarila Merklova.
Človekoljubna organizacija Amnesty International je pred vrhom opozorila na neustreznost strategije evropskih voditeljev, da bi prebežnike, ki želijo v Evropo, zadržali v Turčiji. ""Uporabljati Turčijo kot varno tretjo državo je absurd. Številni begunci tam živijo v zelo slabih razmerah, nekatere so deportirali nazaj v Sirijo, varnostne sile pa so celo streljale na Sirce, ki so poskušali prečkati mejo,"" je opozorila namestnica direktorja AI-ja za Evropo in srednjo Azijo Gauri van Gulik.
Kljub nekaterim pozitivnim prizadevanjem za namestitev sirskih beguncev, ki jih je sprejela Turčija, številni še vedno živijo v obupnih razmerah, več sto tisoč sirskih otrok pa nima dostopa do formalne izobrazbe. S podobnimi težavami se spopadajo tudi prosilci za azil iz drugih držav in ostajajo v pravni negotovosti, saj njihove prošnje za azil niso obravnavane, opozarja AI in dodaja, da Turčija že zdaj gosti največ beguncev na svetu: ""Nesprejemljivo je pričakovati, da bo odgovornost za begunce in prosilce za azil prevzela zgolj država, ki že zdaj gosti tri milijone beguncev.""
Cipras: Prebežniki niso težava ene težaveGrški premier Aleksis Cipras je ob prihodu poudaril, da je kriza s prebežniki skupna evropska težava, ne težava ene države, in da je treba najti skupno rešitev. Od vrha EU-ja in Turčije pričakuje zavezo k nadaljnjemu občutnemu zmanjšanju migracijskega toka in boju proti tihotapskim mrežam. Ob tem je pozval k pospešitvi izvajanja načrta za premestitev beguncev iz Grčije in Italije v druge članice, tako da bo ta res verodostojen. Članice morajo po njegovih besedah deliti odgovornost in breme ter izražati solidarnost, ""načela in pravila morajo veljati za vse, vsak mora izpolnjevati skupne odločitve"", je še poudaril Cipras.
Komisija že predstavila načrt obnovitve schengenaV preteklem tednu je Bruselj predstavil dva pomembna ukrepa za spoprijemanje z begunsko krizo. Najprej je komisija predlagala, da se državam članicam v tem in prihodnjih dveh letih nameni 700 milijonov evrov humanitarne pomoči za oskrbo prebežnikov, nato pa je predstavila načrt za popolno obnovitev schengena brez nadzora na notranjih mejah do konca leta.
 
"
http://www.rtvslo.si/svet/v-egejskem-morju-utonilo-25-prebeznikov-med-njimi-10-otrok/387515,prebežniki,"
					6. marec 2016 ob 10:06,zadnji poseg: 6. marec 2016 ob 19:44
					Idomeni - MMC RTV SLO, STA","
B. V., To. G.
","V Egejskem morju utonilo 25 prebežnikov, med njimi 10 otrok","Grška vlada je napovedala, da bo za več kot 10.000 beguncev in prebežnikov, ki so obtičali na grško-makedonski meji, uredila zdravstveni center. Na meji vladajo zelo slabe razmere.
Humanitarne organizacije na terenu in mediji ocenjujejo, da je ljudi na meji z Makedonijo že 14.000. Zdravstveno oskrbo so jim v Idomeniju do zdaj nudile le zasebne organizacije, zdaj pa naj bi se v to vključilo tudi grško javno zdravstvo. Ustanova v Idomeniju naj bi po navedbah iz Aten začela delovati do srede.
Zaradi slabih razmer v taborišču bi lahko izbruhnile nalezljive bolezni, že nekaj dni opozarjajo humanitarne organizacije. Trenutno je med begunci največ prehladov in obolenj dihal, predvsem med otroki.
Guverner regije, kjer leži Idomeni, Apostolos Cicikostas je vlado v Atenah že pozval, naj na območju razglasi izredne razmere.
Napeti odnosi med Skopjem in AtenamiKer Makedonija v zadnjih dneh vstop dovoli le zelo redkim prebežnikom, so se po poročanju nemške tiskovne agencije DPA poslabšali odnosi med Atenami in Skopjem, ki so bili zelo napeti že dolgo pred prihodom beguncev. Grško zunanje ministrstvo je tako Makedonijo posvarilo pred hudimi posledicami ravnanja v begunski krizi za dvostranske odnose. Za kakšne ukrepe naj bi šlo, ni znano, še poroča DPA, ki se sicer sklicuje na vladne vire v Atenah.
V Egejskem morju utonilo 25 prebežnikovV nesreči čolna s prebežniki, ki se je danes, v nedeljo, prevrnil v Egejskem morju, je po zadnjih podatkih umrlo 25 ljudi, med njimi 10 otrok, so sporočile turške oblasti. Turški obalni straži je sicer s potapljajočega se čolna uspelo rešiti 15 prebežnikov. Nesreča se je zgodila v bližini obalnega mesta Didim na jugozahodu Turčije. Katere narodnosti so bili prebežniki, ki so skušali prečkati morsko pot med Turčijo in Grčijo, za zdaj ni znano.
Pripadniki obalne straže ob pomoči treh čolnov in helikopterja po poročanju turške tiskovne agencije Anadolu nadaljujejo iskanje morebitnih pogrešanih.
Nova tragedija v Egejskem morju, ki je bilo v zadnjih mesecih usodno za številne prebežnike na poti v Grčijo, se je zgodila le dan pred izrednim vrhom Evropske unije in Turčije v Bruslju, za katerega številni upajo, da bo prinesel odločilen preboj v reševanju pereče begunske krize in pri zajezitvi toka prebežnikov v Evropo.
"
http://www.rtvslo.si/izjava-dneva/ivan-oman/387464,prebežniki,"
					5. marec 2016 ob 12:59
					Ljubljana - MMC RTV SLO",None,Ivan Oman,"Ampak prepričan sem, da Slovenija, vsaj zdaj, nima prostora zanje. Nima prostora za tujce. Preprosto ne. Pa ni treba za to nobene ksenofobije, nobenega sovraštva. Ampak preprosto ni prostora.
Ivan Oman, starosta slovenske politike, v intervjuju o prebežnikih.
"
http://www.rtvslo.si/slovenija/ivan-oman-kaksen-hrup-okoli-te-zice-na-meji-nezaslisano/387460,prebežniki,"
					5. marec 2016 ob 12:05
					Ljubljana - MMC RTV SLO", ,Ivan Oman: Kakšen hrup okoli te žice na meji. Nezaslišano!,"Ivan Oman, starosta slovenske politike, meni, da je prav, da je vlada postavila žičnato ograjo. Tisti, ki so za to, da prebežniki prihajajo k nam, naj povedo, kje bodo ti ljudje dobili delo in kje bomo vzeli denar zanje. Prepričan je, da gre za organizirane prihode v Evropo, ta pa ne ukrene ničesar.
Ivan Oman, kmet, je leta 1988 postal predsednik prve povojne, partiji konkurenčne politične organizacije pri nas, Slovenske kmečke zveze. Tudi zaradi njene razširjenosti na terenu in dobre organiziranosti je uspelo še kakšni drugi novonastali politični zvezi kandidirati na prvih demokratičnih volitvah in postati parlamentarna stranka. Oman je na volitvah leta 1990 kandidiral za enega od štirih članov predsedstva in bil gladko izvoljen. Dobil je 46 odstotkov glasov, bolje od njega se je odrezal le pesnik Ciril Zlobec. Bil je trden člen v Demosovi verigi in podpornik osamosvojitve Slovenije. Leta 1992 se je na volitve v državni zbor podal še enkrat in bil izvoljen. Iz politike je odšel kot krščanski demokrat, v trdnem prepričanju, da bi se SLS in SKD morala združiti.  Svoj najbolj pogosto citiran stavek ""Mi gremo na volitve zato, da zmagamo!"" bi danes privoščil Novi Sloveniji. 
Kakšen je vaš pogled na begunsko krizo? Kaj vi mislite o njej in o tem, kako se je Slovenija spopadla z njo?  Kakšen hrup okrog te žice na meji. Nezaslišano! Pa kakšno je bilo, vsa Evropa je tolkla po Orbanu na Madžarskem, ko je mejo zagradil. Potem ko jih je počasi pamet srečala, so pa sami začeli razmišljati, da je to treba napraviti. In prav tako pri nas. Pri nas so mediji tožili čez vlado, ko je začela žico postavljati, kot da ne vem kaj posebnega dela. Če bi sam prišel na mejo brez veljavnega dokumenta, me ne bi noter spustili, oni pa lahko gredo čez Sotlo kjer koli. Seveda se razume, da je potrebna žica ali pa na vsakih pet metrov vojaki. Pa ni prav, da bi streljali. Če je žica, ne bo treba streljati, čez mejo ne bodo mogli. Pa naj jih kanalizirajo, kjer se jih že sprejema, ne pa počenjati neumnosti - nositi tiste priponke proti žici in podobno. In to ljudje, za katere ne bi verjel, da počenjajo te stvari. Ne, ne, kar pustite, kar sem rekel. 
Kako je mogoče, da pride do takega begunskega vala in imamo dvojne demonstracije - ene za begunce, za to, da pridejo v Ljubljano, da se naselijo, da tam živijo, in druge proti. Kaj vi mislite o tej dvojnosti pogleda na begunce? Zakaj se nam to dogaja?Ljudi, ki so proti, razumem. Ljudje se tega bojijo. Tisti, ki pa so za to, da prihajajo, pa naj povedo, kje jim bodo dali delo, potem ko imamo naših 100.000 ljudi brez dela, in kje bodo vzeli denar zanje. Zakaj ne bi Evropa, ki je tako pametna, poskrbela, da se tam te stvari uredijo? Preprosto ne verjamem, da ta stvar prihaja k nam neorganizirano. Verjamem, da prihaja z denarjem v ozadju. Da za tem stoji neki kapital. 
Lahko v tem trenutku razumete konservativno nemško politiko, ki je pravzaprav razlog za to, kar se dogaja? To povabilo, ki je prišlo iz ust kanclerke.Ne razumem. Ne razumem in tudi za Nemce velja isto, kar sem prej rekel. In jih je že teplo po glavi - Köln in tudi Berlin. 
Je vas osebno strah islama?Mene ne, bom prej umrl, preden se bo kaj hudega zgodilo. 
Če bi bili danes v politiki, tako kot ste bili leta 1990 - vsaka politika ima svoje izzive, vaša era  je imela postavitev demokratične države, danes imajo recimo izziv, kako se spopasti z begunskim valom, ki je vse skupaj zaznamoval -, kaj bi vi naredili? Kaj bi predlagali?Poglejte, mi smo v Evropi. In naj se ta Evropa nekaj odloči, kaj bo napravila tam, kjer je bilo nekoč ozemlje evropskih Korej. Glejte, te države, pa tudi v Afriki, tam je bil lep mir, dokler so imeli okupatorje. Ko so jim pustili samostojno državo, se je to začelo. Ampak kar se pri nas zdaj dogaja, z Bližnjega vzhoda, to je organiziran pohod v Evropo. V četrtem, petem, šestem stoletju so Slovani in Germani s silo dobili v Evropi svoj življenjski prostor in tako rekoč uničili Rimski imperij - ampak sprejeli njegovo kulturo. In se je rimska kultura nadaljevala med Slovani in Germani. Ta dekadentna Evropa jasno izgublja, ti pa iščejo tukaj življenjski prostor. Če jim ga Evropa sama ponudi, toliko bolje zanje. Ampak prepričan sem, da Slovenija, vsaj zdaj, nima prostora zanje. Nima prostora za tujce. Preprosto ne. Pa ni treba za to nobene ksenofobije,  nobenega sovraštva. Ampak preprosto ni prostora. 
Ker?Ker nas je za zdaj še dva milijona, ker za zdaj še za nas ni dela in ga bo še manj ob sedanjem napredovanju tehnike. In zato so te krize, ki se kopičijo. Napredovanje tehnike, ki ne potrebuje ljudi.
Pa bi lahko Slovenci preprosto zatisnili oči, postavili mejo in rekli - skozi Slovenijo nič in v Slovenijo nič? Lahko danes to moderna Evropa naredi, če gre na Bližnjem vzhodu za vojno, za pobeg pred smrtjo?Zakaj pa ne ustavijo te vojne? To je vprašanje. Zakaj gredo nad to vojno, ki je tam, z nekaj bombami, da izpraznijo svoje arzenale, ki so polni, ne ustavijo pa vojne? Ne vem, ali je to vojna med Ameriko in Rusijo na račun tistih revežev tam ali je kaj drugega? Ampak Evropa ne ukrene ničesar. Amerika se za zdaj lahko požvižga, kaj se z Evropo dogaja. Rusi tudi. Preveliki so, da bi jih zanimala Evropa. Eni in drugi.  
Nas bi pa moralo zanimati.Naj ustavijo vojno tam. To lahko napravijo. Ampak očitno jim ustreza. Ne Evropi. 
Pač pa drugim silam.Da.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/tursko-sodisce-je-zaradi-smrti-ajlana-kurdija-dva-sirca-obsodilo-na-stiri-leta-zapora/387375,prebežniki,"
					4. marec 2016 ob 12:29,zadnji poseg: 4. marec 2016 ob 13:08
					Bodrum - MMC RTV SLO","
B. V.
",Turško sodišče je zaradi smrti Ajlana Kurdija dva Sirca obsodilo na štiri leta zapora,"Turško sodišče je dva Sirca obsodilo na štiri leta in dva meseca zapora zaradi smrti triletnega Ajlana Kurdija in še štirih beguncev. Fotografija njegovega trupla na obali Turčije je septembra lani zgrozila svet.
Znamenita fotografija je povzela vso grozo t. i. begunske krize in v ospredje postavila nevarnosti, ki so jim na poti v Evropo prek Turčije in Egejskega morja izpostavljeni prebežniki. Iz Turčije še vedno v Grčijo pride vsak dan na tisoče ljudi.
Sodišče je Mufavako Alabaša in Asema Alfrhada obsodilo tihotapljenja ljudi, oprostilo pa ju je povzročitve smrti ""iz namerne malomarnosti"". Grozilo jima je sicer po 35 let zapora. Obsojenca sta zanikala vsakršno odgovornost za brodolom in s prstom pokazala na Ajlanovega očeta Abdulaha Kurdija. ""Pravi kriminalec, organizator, je Abdulah Kurdi, ki je postal televizijski heroj, a ni prišel niti pričat,"" je bil jezen eden izmed obsojenih.
Sodilo se jima je v mestu Bodrum, v katerem so našli naplavljeno Ajlanovo truplo. Takrat so v nesreči ladje, ki je potonila, umrli tudi Ajlanov starejši brat, petletni Galip, mati Rihan ter še dva begunca. Družina je bila na poti na grški otok Kos. Preživel je le oče Abdulah, ki zdaj živi v Iraku, poroča BBC.
Pred sodiščem v Bodrumu so Ajlanovega očeta sprva dejansko preganjali, ker je uporabil čoln, ki je potonil, a so se sodniki odločili, da obtožbe na njegov račun zavržejo. Kurdi je bil obtožen, da je sam organiziral nezakonito plovbo po Egejskem morju, kar pa je ves čas zanikal.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/sprejet-nov-zakon-o-mednarodni-zasciti-obstrukcija-sds-a-in-nsi-ja/387366,prebežniki,"
					4. marec 2016 ob 11:15,zadnji poseg: 5. marec 2016 ob 00:42
					Ljubljana - MMC RTV SLO, STA","
L. L., G. C., G. V.
","Sprejet nov zakon o mednarodni zaščiti, obstrukcija SDS-a in NSi-ja","DZ je ob obstrukciji poslancev SDS in NSi s 45 glasovi za in štirimi proti sprejel nov zakon o mednarodni zaščiti.
K predlogu so v tretji obravnavi sprejeli še nekaj dopolnil, ki besedilo vračajo na prvotni vladni predlog. Sicer pa se je tudi tokrat razprava vrtela predvsem o tem, ali je treba pogoje za azil zaostriti ali ne.
Zakon, ki ga je pripravila in predlagala vlada, celovito ureja področje mednarodne zaščite, potreben pa je zaradi prenosa prava EU-ja v slovenski pravni sistem in s tem uskladitve azilne zakonodaje z drugimi državami članicami EU-ja. S tem se vzpostavlja skupni evropski azilni sistem, so predlagatelji zapisali v obrazložitvi.
Po njihovih navedbah je cilj zakona uvedba zakonitih, učinkovitih in hitrih azilnih postopkov, ki dajejo potrebno zaščito državljanom tretjih držav in omogočajo njihovo vključevanje v slovensko družbo. V primerjavi s trenutno veljavnim zakonom med drugim podrobneje in jasneje določa posebna jamstva za prosilce, ki imajo posebne potrebe glede sprejema, in prosilce, ki potrebujejo posebna postopkovna jamstva, podrobneje določa roke za izdajo odločitve na prvi stopnji ter jasneje opredeljuje institut nedopustne prošnje.
O nedopustnosti prošnjePrav določba o primerih, v katerih je lahko prošnja za azil nedopustna in se zavrže, je bila v zakonodajnem postopku med tistimi, ki je izzvala največ razprave in se je skozi postopek tudi spreminjala. Del opozicije je že od začetka nasprotoval temu, da je prošnja lahko nedopustna, če prosilec prihaja iz države, ki se šteje za varno tretjo državo. Koalicija in drugi del opozicije pa sta se v postopku zavzela še za ostrejšo rešitev, na matičnem odboru so podprli dopolnilo k 51. členu, po katerem bi bila lahko prošnja nedopustna tudi v primeru, če prosilec v Slovenijo vstopi iz članice EU. Z dopolnilom koalicijskih strank v tretji obravnavi pa so to določbo črtali, tako da zakonsko besedilo ostaja takšno, kot ga je prvotno predlagala vlada.
Podoben zaplet in razplet sta se odvila tudi v primeru določbe glede zadržanja odločb o zavrnitvi prošnje, če je zoper njih vložena tožba. Večina na odboru je sprva podprla dopolnilo k 70. členu, po katerem tožba zoper zavrnilno odločbo v pospešenem postopku le-te ne bi zadržala, z v petek sprejetim dopolnilom na predlog SMC, DeSUS in SD pa so določbo vrnili na prvotni predlog, ki zadržanje odločbe predvideva tudi v primeru zavrnilne odločbe v pospešenem postopku.
Poslanci SDS in NSi so se za obstrukcijo odločili tik po tem, ko ni bilo sprejeto dopolnilo k 51. členu na predlog SDS, po katerem bi v zakonu vendarle obdržali določbo o nedopustnosti prošnje v primeru, če prosilec v Slovenijo vstopi iz članice EU-ja. Pri tem so izpostavljali, da je tako dopolnilo v predhodnih obravnavah zagovarjala tudi ministrica za notranje zadeve Vesna Györkös Žnidar.
V razpravi so poudarjali, da ni razloga, da bi morala Slovenija sprejeti prebežnike, ki jih denimo Avstrija in Nemčija zavračata, in da si prebežniki ne morejo izmišljevati in prošenj vlagati ""enkrat v Nemčiji, enkrat v Avstriji in enkrat v Sloveniji"". Opozorili so, da lahko število prebežnikov pri nas naraste, če s predlagano določbo tega ne omejimo.
V drugem delu opozicije, v ZL, pa so nasprotno opozorili, da imamo pri nas eno najstrožjih zakonodaj in da novi zakon krši mednarodno pravo. Violeta Tomić (ZL) je tako denimo poudarila, da je koncept varnih držav v nasprotju z Ženevsko konvencijo, in opozorila tudi na ukinjanje enkratne pomoči prvi mesec po pridobitvi mednarodne zaščite.
Lilijana Kozlovič (SMC) je izrazila nestrinjanje s stališčem ZL, da imamo pri nas najstrožjo zakonodajo. Ta je po njenih besedah usklajena z mednarodnimi predpisi. Poslanci iz koalicijskih DeSUS in SD se v razpravi niso oglasili. Iz opozicijskih vrst pa je bilo tudi več postopkovnih predlogov, da bi sejo prekinili in z njo nadaljevali po pridobitvi vladnega mnenja, s čimer se večina ni strinjala. Seja je bila sicer prekinjena dvakrat za pol ure.
Podpora deklaraciji o deklaraciji za delovanje v EU-juUvodoma so obravnavali deklaracijo o usmeritvah za delovanje Slovenije v institucijah EU-ja. Deklaracijo je poslancem predstavil predsednik vlade Miro Cerar in poudaril, da predlog deklaracije opredeljuje ključne usmeritve, ki jim bo Slovenija sledila pri svojem delovanju v institucijah EU-ja. Med ključnimi točkami deklaracije so tudi prizadevanja Slovenije pri prebežniški krizi, zlasti z vidika pomoči Grčiji in Makedoniji, kjer grozi humanitarna katastrofa.
V okviru zunanjepolitičnih dejavnosti je po navedbah Cerarja treba posebno pozornost nameniti prihodnosti odnosov EU-ja z Rusijo, tako v kontekstu reševanja ukrajinske krize kot tudi sodelovanja pri ukrepanju na bližnjevzhodnih kriznih območjih. Za Slovenijo pa je ključnega pomena tudi enotni notranji trg in evropsko sofinanciranje drugega tira. Poslanci so kasneje podprli deklaracijo s s 50 glasovi za in 13 proti.
Koalicija ni podprla predloga SDSPoslanci so obravnavali tudi predlog SDS-a za novelacijo zakona o Banki Slovenije, s katerim so v največji opozicijski stranki želeli doseči učinkovitejše in bolj transparentno delovanje Banke Slovenije. Čeprav so poslanci razpravo podprli, kot tudi idejo, da bi nad Banko Slovenije bdelo računsko sodišče, pa predlog ni bil deležen podpore koalicijskih poslancev, saj vlada že pripravlja predlog novele zakona o Banki Slovenije, ki ga bo v državni zbor poslala v prihodnjih mesecih. Predlog je bil zavrnjen z 22 glasovi za in 43 proti.
Sprejeta okoljevarstvena novelaPoslanci so s 44 glasovi za in 15 proti sprejeli novelo zakona o varstvu okolja, ki med drugim prenaša evropske direktive v slovenski pravni red in odpravlja omejitve okoljevarstvenega dovoljenja na 10 let. Ostaja pa določilo, da je treba okoljevarstveno dovoljenje pridobiti pred pridobitvijo uporabnega dovoljenja.
 
"
http://www.rtvslo.si/slovenija/skof-glavan-sovrazna-gesla-in-vzkliki-na-ulicah-niso-resitev/387306,prebežniki,"
					3. marec 2016 ob 18:32
					Novo mesto - MMC RTV SLO","
Jure Brankovič
",Škof Glavan: Sovražna gesla in vzkliki na ulicah niso rešitev,"Cerkev na Slovenskem ima v glavnem enotno stališče o begunski krizi, zatrjuje predsednik Slovenske škofovske konference škof Andrej Glavan. 
Karitas je velik del zalog iz svojih skladišč namenila pomoči beguncem, ki jim je po njegovem mnenju nujno pomagati. Skrbijo pa ga predvsem migranti, ki jih Evropa v takšnem številu po njegovem mnenju ne more sprejeti, je za Tarčo povedal novomeški škof Andrej Glavan.

V javnosti je vtis, da slovenski vrh RKC-ja molči. Marsikdo opozarja, da slovenski cerkveni vrh - kot ena ključnih moralnih avtoritet v državi - ni zavzel jasnega in odločnega stališča do beguncev in napetosti, ki smo jim priča. Se strinjate s temi opozorili, da ste premalo glasni? 
No, jaz se s tem ne strinjam. Ni pa nujno, da bi se morali vsak teden ali pa vsak mesec oglašati z neko posebno izjavo. Cerkev je dala izjavo prek svoje Komisije za pravičnost in mir, ki ji predseduje ljubljanski nadškof. Izdala jo je pod naslovom Poskrbimo za vse brate in sestre in k skrbi za begunce pozvala prek Karitasa. In res, Karitas je bila prva, ki je poskrbela, in z vseh strani so dobivali pravzaprav pohvale, da so se angažirali in res angažirali tudi v tem, da so praktično izpraznili vse zaloge, celo na račun oskrbe domačih, ki so bili potrebni pomoči.
Da molči, sem rekel, to ni čisto res. Tudi jaz sem obiskal Dobovo enkrat, potem tudi zdaj smo obisk državnega tajnika Pietra Parolina izkoristili za to, za pogovore in tudi za obisk v Dobovi. Čeprav nismo imeli sreče, da bi se srečali z begunci, ker so tisti, ki so odgovorni za varnost, presodili, da je bolje, da jih ni.

Papež javno odločno poziva k pomoči beguncem, nekateri duhovniki na lokalni ravni v Sloveniji tudi. Eden izmed škofov ob tem svari pred naivnostjo pri pomoči migrantom. Ima cerkev enotno stališče? Je tudi notranje razdeljena?
Cerkev na Slovenskem ima v glavnem enotno stališče. V ponedeljek smo bili zadnjikrat škofje skupaj na škofovski konferenci. Smo se dotaknili tudi tega vprašanja in bistvenih razlik ni. Omenjate pa izjavo enega izmed naših škofov, ki je opozoril na naivnost. In res, precej naivnosti je bilo na evropski ravni in tudi pri nas. Pri nas, če omenim samo en primer: ko je Madžarska postavljala ograje, smo se jim smejali, jih obsojali, čez dva, tri mesece smo pa sami začeli graditi, ker smo videli, da drugače ne bo šlo. Prav tako je Nemčija začela zapirati vrata, čeprav jih je prej vabila. Vse to - lahko bi rekli - je neka naivna evropska politika, ki ni ločila med begunci in migranti. Papež stalno poudarja, da smo kristjani dolžni v skladu z evangelijem poskrbeti za pomoči potrebne, zlasti za begunce. Čisto nekaj drugega - in na to je opozoril tudi škof Štumf -pa so migranti, ki izkoriščajo begunsko krizo, in popolnoma jasno je, da za vse migrante iz Azije, Bližnjega vzhoda in Afrike Evropa ne bo mogla poskrbeti.
TARČA: Stampedo ideoloških strahov
Za tokratno delitev države, v soboto tako glasno izraženo na ulicah, so bili povod begunci. Strah pred njimi pripisujemo slabi obveščenosti, a raziskava Mediane kaže, da se Slovenci bojimo vseh tujcev. Več kot pol se nas boji celo prihodnosti kot take. Kdo so tisti, ki nam bodo povrnili upanje in samozavest, se bomo pogovarjali s pravnico Nino Zidar Klemenčič, psihologom dr. Aleksandrom Zadelom, teologom dr. Janezom Juhantom, zgodovinarjem dr. Jankom Prunkom in kulturnikom Mitjo Čandrom. 
Kako vi gledate na čas? Kako prelomen je za evropsko kulturo? Vas je strah prihodnosti?
No, kristjani moramo biti vedno optimisti. Še večji optimist sem, odkar sta se papež Frančišek in ruski patriarh Ciril srečala, se o tem pogovarjala in rekla, da mora Evropa nujno poskrbeti za mir na Bližnjem vzhodu, ustaviti tok beguncev in da moramo delati za mir in da je treba prekiniti in ustaviti tudi preganjanje kristjanov, ki bežijo z Bližnjega vzhoda. S tem se strinjajo tudi vsi verski katoliški krščanski voditelji z Bližnjega vzhoda. In ko sta se zavzela, da Evropa mora ohraniti krščanske korenine in krščansko podobo, ker sicer, če bo izgubila te korenine, je tudi ne bo.

Ozračje je napeto, v soboto sta trčila sredi Ljubljane dva tabora. Veliko nestrpnosti, sovražnih besed, nevarnih ideologij. Ali politika strahov ne zmanjšuje dovolj učinkovito?
Po mojem mnenju je premalo dialoga, ker je potreben stalni dialog politike in družbe, vlade s civilno družbo in krajevnimi skupnostmi. Sem se prav nelagodno počutil, ko sem gledal te demonstracije, na katerih so sodelovali tudi nekateri zakrinkani ljudje s sovražnimi gesli in vzkliki. To gotovo ni način reševanja. Je pa treba seveda opozarjati na trezno, zadržano, racionalno in stvarno politiko oziroma reševanje teh ljudi. Strah, ki se pojavlja v delu javnosti, je po eni strani upravičen zaradi tega, kar že pol leta poslušamo o raznih incidentih, da ne govorim o Parizu ali pa Kölnu, pa tudi drugih incidentih, med drugim se je tudi v Ljubljani to zgodilo. Tako da - zlasti pa - ko so se zaprla vrata v Avstrijo oz. Nemčijo in ko so začeli pošiljati ljudi nazaj, so se ljudje spraševali, ali niso to tisti, torej med migranti, ki nimajo najboljših namenov in jih Evropa ne sprejme, pa jih bomo morali morda sprejeti mi. In zaradi premajhne obveščenosti so ljudje izražali nejevoljo in strah.
Kakšno je vaše sporočilo Cerkve ljudem v teh razgretih trenutkih?
Delajmo za mir, za razumevanje, bodimo strpni, pomagajmo, kolikor je v naši moči, ljudem, ki so resnični potrebi, to je beguncem. Ne bojmo se zlasti tistih, ki so najbolj nemočni. Izpostavljeno je vprašanje otrok, da se nihče, nobena politična opcija in tudi pravzaprav nobena krajevna skupnost, ne bi smela bati otrok, ki so potrebni pomoči, zlasti če so brez staršev in so trenutno poiskali zatočišče in dom pri nas.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/evropska-unija/tusk-nezakoniti-ekonomski-migranti-ne-prihajajte-v-evropo/387276,prebežniki,"
					3. marec 2016 ob 12:15,zadnji poseg: 3. marec 2016 ob 19:17
					Atene - MMC RTV SLO, STA","
B. V., G. V.
","Tusk: Nezakoniti ekonomski migranti, ne prihajajte v Evropo","Predsednik Evropskega sveta Donald Tusk je med obiskom v Grčiji migrante, ki jih je označil za ekonomske, pozval, naj ne prihajajo v Evropo. ""Vse je zaman,"" je dejal.
""Želim pozvati vse potencialne nezakonite ekonomske migrante, od koder že ste: ne prihajajte v Evropo. Ne verjemite tihotapcem. Ne tvegajte svojih življenj in denarja. Vse je zaman,"" je v Atenah na novinarski konferenci z grškim premierjem Aleksisom Ciprasom dejal Tusk.
""Grčija ali katera koli druga evropska države ne bo več tranzitna država. Schengenska pravila bodo znova začela veljati,"" je zatrdil. ""Izključitev Grčije iz schengena ni ne cilj ne sredstvo v tej krizi. Grčija je del schengena, evrskega območja in Evropske unije in to bo ostala,"" je dejal predsednik Evropskega sveta. 
Cipras se je zavzel za sankcije proti članicam Unije, ki spodkopavajo skupne odločitve Unije. ""Grčija bo zahtevala (...), da se uvede sankcije proti tistim, ki ne spoštujejo (dogovorov o evropski solidarnosti),"" je dejal in dodal: ""Kar je bilo dogovorjeno, je treba spoštovati.""
Tusk: Enostranski ukrepi škodljiviTusk je še opozoril, da so enostranski ukrepi držav članic EU-ja za zajezitev prihoda prebežnikov škodljivi za solidarnost povezave. ""Enostranske odločitve brez prehodnega usklajevanja, ne glede na to, kako razumljive so v nacionalnem kontekstu, so dejansko škodljive za evropski duh solidarnosti,"" je dejal.
Tusk, ki obiskuje države na t. i. balkanski begunski poti, je v Grčijo prispel iz Makedonije, kjer se je v sredo sešel s predsednikom Gjorgejem Ivanovom. Kot so po pogovorih v sredo zvečer sporočili iz urada makedonskega predsednika, sta se strinjala, da morajo vse države, ki jih je prizadela begunska kriza, ukrepati usklajeno in da ta izziv zahteva skupen odziv na evropski ravni.
""Nimamo nobenega interesa, da bi vse breme prevalili na Grčijo, a ne bomo dopustili niti enostranskih rešitev v našo škodo,"" je po poročanju avstrijske tiskovne agencije APA poudaril Ivanov. Makedonski predsednik je ob tem zagotovil, da bo Makedonija sodelovala z Grčijo pri obvladovanju prihoda beguncev.
Ivanov: Prebežniki želijo vstopiti s siloIvanov je Tusku pojasnil, da skuša grško-makedonsko mejo vse več prebežnikov prečkati s silo, da uporabljajo ponarejene dokumente ali da so nasilni do varnostnih sil na meji. Vse to po njegovih besedah ne bo ogrozilo le varnosti v Makedoniji, temveč postavlja pod vprašaj stabilnost regije. ""Makedonija je pokazala, da je pripravljena na vse scenarije in da ne bo dopustila povečanja varnostnih tveganj zaradi begunske krize,"" je poudaril makedonski predsednik.
""Evropa in Turčija nista krivi za vojno""Tusk se je iz Aten odpravil še v Ankaro, kjer se je sestal s turškim premierjem Ahmetom Davutoglujem in ob tem opozoril, da je število beguncev, ki čez Egejsko morje pride v Evropsko unijo, preveliko.
""Strinjamo se, da begunski tok ostaja daleč prevelik in da so potrebni dodatni ukrepi,"" je dejal Tusk, ki je sicer pohvalil Ankaro za večje sodelovanje, vključno z okrepitvijo patrulj obalne straže, policijskega nadzora v boju proti trgovini z ljudmi ter zaostritvijo vizumskega režima. Turčija je namreč v preteklih mesecih zaostrila vizumska pravila za Sirce, Iračane in druge, tako da težje potujejo v Turčijo skozi tretje države.
Tusk je presodil, da mora Turčiji sama odločiti, kako bo najbolje dosegla zmanjšanje tega toka. Zavzel pa se je za vzpostavitev ""hitrega in obsežnega mehanizma za vrnitev nezakonitih prebežnikov, ki pridejo v Grčijo"", s čemer bi razbili mreže tihotapcev z ljudmi.
Turčija je v sredo sporočila, da je dogovor o vračanju prebežnikov v državo pripravljena podpisati s 14 članicami Unije, medtem ko ji je Grčija že začela vračati prvih več sto migrantov.
Davutoglu je po pogovoru s Tuskom poudaril, da niti Turčija niti Evropa nista odgovorni za sirsko krizo, da pa zdaj plačujeta zanjo. Potrdil je zavezanost Turčije skupnemu akcijskemu načrtu z EU-jem za omejitev število migrantov, ki pridejo do članic Unije.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/foto-v-grciji-ze-skoraj-32-000-prebeznikov/387261,prebežniki,"
					3. marec 2016 ob 10:04,zadnji poseg: 3. marec 2016 ob 20:55
					Idomeni - MMC RTV SLO, STA","
B. V., G. V.
",Foto: V Grčiji že skoraj 32.000 prebežnikov,"Po podatkih grških oblasti je v državi že skoraj 32.000 prebežnikov: na otokih v Egejskem morju jih je 6.857, na celini pa nekaj manj kot 25.000.
Grški premier Aleksis Cipras naj bi v petek objavil podroben načrt za soočenje z velikim številom prebežnikov. 
Razmere so najresnejše na grški strani meje z Makedonijo, kjer se je zbralo že 12.000 prebežnikov. Tamkajšnji sprejemni center spominja na vas, kjer so prebežniki poimenovali ulice in uredili pokopališče za otroke. Prebežniki še naprej prihajajo v kraj Idomeni, od koder upajo, da bodo lahko prečkali mejo v Makedonijo in se nato odpravili proti severnim članicam Evropske unije, a od odločitve Skopja za omejitev vstopanja prebežnikov samo na tiste, ki prihajajo iz Sirije in Iraka ter imajo pri sebi vse potrebne dokumente, je meja postala skoraj neprepustna.
Po navedbah grške policije so od torka v Makedonijo dovolili le okoli 500 sirskim in iraškim prebežnikom. Po besedah grškega ministra za migracije Janisa Muzalasa so v zadnjih desetih dneh čez mejni prehod Idomeni v Makedonijo dovolili skupno 1.200 beguncem.

Na meji je vse bolj napetoNa tisoče beguncev na meji upa, da jih bodo makedonske oblasti vendarle spustile v državo in jim tako omogočile nadaljevanje poti proti srednji, zahodni in severni Evropi. Zato ne dovolijo, da bi jih premestili v zbirne centre drugje po Grčiji.
Skupina beguncev je zaradi protesta proti prepočasnemu vstopu v Makedonijo v bližini Idomenija zaprla mednarodno železniško progo. Begunci so se legli na tire, zaradi česar so morali ustaviti tovorni vlak, ki je bil na poti iz Makedonije v Grčijo.
Grške oblasti so zaradi vse večjega števila prebežnikov v sredo začele na območju graditi dodaten sprejemni center za migrante, že obstoječi sprejemni center pa vse bolj spominja na vas. Po poročanju grške televizije Skai so prebežniki že začeli poimenovati ulice med šotori, na posnetkih iz taborišča pa je videti tudi nekatere obrtnike, kot je frizer, ki brije prebežnike.Po poročanju nemške tiskovne agencije DPA, ki se sklicuje na novinarje na terenu, je makedonska policija v sredo vstop dovolila skupno 480 prebežnikom, ponoči pa še 30-im. Uradni viri sicer ne dajejo podatkov o tem. Na mejo vsako uro prihajajo novi prebežniki in humanitarne organizacije opozarjajo, da je oskrba množice v Idomeniju vse težja in da razmere ostajajo dramatične.
""Niso krive bombe, kriv je mraz""Humanitarne organizacije opozarjajo, da je oskrba množice v Idomeniju vse težja in da razmere ostajajo dramatične. Migranti so med drugim uredili pokopališče za otroke z napisom: ""Naših otrok niso ubile bombe, ampak mraz"". Številni prebežniki so prehlajeni, med njimi je veliko otrok. Zdravniki svarijo, da bi lahko prišlo do izbruha pljučnih obolenj.
Albanija se je odločila, da bo na pet prehodov na meji z Makedonijo napotila posebne policijske enote. Okoli 450 specialcev naj bi pomagalo beguncem preprečevati nezakonite prestope meje. Po poročanju albanskega dnevnika Shekulli se je Tirana odločila za ta ukrep zaradi možnosti, da bi se begunci, potem ko so Grčija, Makedonija in Bolgarija zaprle svoje meje, usmerili proti Albaniji.
 
"
http://www.rtvslo.si/begunska-kriza/idomeni-vec-ur-cakanja-v-vrsti-za-hrano-in-zdravnisko-pomoc/387208,prebežniki,"
					2. marec 2016 ob 16:13
					Atene, Skopje - MMC RTV SLO, STA","
A. V.
",Idomeni: Več ur čakanja v vrsti za hrano in zdravniško pomoč,"Razmere na grško-makedonski meje pri kraju Idomeni so še naprej zaostrene. Na vstop v Makedonijo čaka več kot 10.000 prebežnikov.
Kot poročajo grške oblasti, je v sredo v Makedonijo vstopilo približno 250 prebežnikov. Gre za prvo skupino beguncev, ki ji je Makedonija dovolila vstop po ponedeljku popoldne. Makedonija je režim spuščanja beguncev v državo še zaostrila in zdaj dovoljuje vstop le še Sircem in Iračanom, ki imajo vse potrebne dokumente. Na grški strani mejo varujejo številni policisti, na makedonski pa vojska.
Vsak dan prihaja od 900 do 1.000 novih prebežnikovPo podatkih Tanjuga v begunski center v Idomeniju vsak dan pride od 900 do tisoč prebežnikov, zato je hrane in drugih potrebščin zanje vse manj. Po navedbah župana Idomenija je v tamkajšnjem sprejemnem centru za begunce trenutno okoli 7.000 ljudi, približno 3.000 pa jih je v šotorih na bližnjih poljih.
Zdravje predvsem otrok ogroženoAvtobusi na območje vozijo nove prebežnike, ki se postavijo v vrste za hrano, medicinsko pomoč in šotore. Kot so za Tanjug povedali prebežniki, morajo v vrstah čakati po več ur. Humanitarne organizacije zato opozarjajo, da je zdravje nekaterih, predvsem otrok, že ogroženo. Begunci in prebežniki želijo nadaljevati pot in ne pustijo, da bi jih premestili v zbirne centre drugod po Grčiji.
Migrantski tok v Grčijo ne pojenja Kot kaže, pa se razmere na makedonsko-grški meji ne bodo kmalu umirile, saj v celinsko Grčijo prihajajo novi prebežniki, ki jih s trajekti pripeljejo z grških otokov v Egejskem morju. Samo v sredo je tako v pristanišče Pirej prispelo okoli 1.000 prebežnikov.
Center Tabanovce poln Makedonija pa je opozorila, da je tudi njen sprejemni center Tabanovce ob meji s Srbijo že skoraj poln. Tam je že skoraj tisoč ljudi, med njimi skoraj 600 Afganistancev, ki so jih države na balkanski poti vrnile nazaj v Makedonijo.
Grčija začela vračati 308 migrantov v Turčijo Iz Evropske komisije so medtem sporočili, da je Grčija začela vračati 308 nezakonitih migrantov v Turčijo. Večinoma gre za Maročane, Alžirce in Tunizijce. Ukrep sodi v sklop pospešenih prizadevanj, da bi prebežnike, ki ne izpolnjujejo pogojev za mednarodno zaščito v Evropi, hitro in učinkovito vrnili v njihovo domačo državo ali državo tranzita. Vračanje migrantov iz Grčije v Turčijo po navedbah komisije kaže, da so evropska prizadevanja začela roditi sadove.  
HRW: Ukrepi držav v nasprotju z mednarodnim pravom Organizacija za človekove pravice Human Rights Watch (HRW) je zaradi zapiranja meja kritična do držav na t. i. balkanski begunski poti. Po mnenju HRW-ja zadrževanje prebežnikov v Grčiji lahko privede do humanitarne krize. V HRW-ju opozarjajo, da je preprečevanje vlaganja prošenj za azil zaradi narodnosti prosilcev kršitev mednarodnega prava. Tudi avstrijska omejitev števila prebežnikov, ki jih bodo še sprejeli, je v nasprotju z evropskim in mednarodnim pravom, dodajajo v HRW-ju.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.

"
http://www.rtvslo.si/evropska-unija/700-milijonov-evrov-pomoci-clanicam-eu-za-migracijsko-krizo/387168,prebežniki,"
					2. marec 2016 ob 09:54,zadnji poseg: 2. marec 2016 ob 18:14
					Bruselj, Dunaj - MMC RTV SLO, STA","
B. V., A. V.
",700 milijonov evrov pomoči članicam EU za migracijsko krizo,"Evropska komisija je v Bruslju predlagala 700 milijonov evrov humanitarne pomoči za države članice pri spopadanju z migracijsko krizo. 
Kot je pojasnil evropski komisar za humaniatrno pomoč Hristos Stilianides, naj bi EU letos za krizo namenil 300 milijonov evrov, nato pa v prihodnjih dveh letih še po 200 milijonov evrov.
To bo prvič, da bo EU sredstva za humanitarno pomoč, sicer namenjena tretjim državam, uporabila v pomoč članicam. ""Ne smemo izgubljati časa pri izkoriščanju vseh razpoložljivih sredstev za preprečitev trpljenja ljudi znotraj naših meja,"" je poudaril komisar. Nov instrument naj bi po navedbah komisije zagotovil precej hitrejšo pomoč, kot je mogoča sedaj, zlasti s hrano, zavetjem in zdravili. Kako natančno bodo sredstva razdelili med članice, še ni znano. Predvideva pa delitev pomoči pretežno preko humanitarnih organizacij.
EK se je odzvala na poziv voditeljev članicStilianides upa, da bodo članice unije in Evropski parlament predstavljeni zakonodajni predlog, ki ima obliko uredbe, podprli čim prej. S predlogom se je komisija odzvala na poziv voditeljev članic unije na februarskem zasedanju, naj omogoči zagotavljanje nujne pomoči znotraj unije.         
Grčija prosi za pol milijardePomoč je namenjena zlasti državam z zunanjo mejo unije, a tudi drugim članicam. Največ bi pripadlo Grčiji, ki je Evropsko komisijo prosila za skoraj 500 milijonov evrov za pomoč pri oskrbi 100.000 prosilcev za azil. Streho nad glavo v Grčiji potrebuje okoli 24.000 prebežnikov, okoli 10.000 pa jih je v vse slabših razmerah ujetih na meji z Makedonijo.
Kljub zaprtju meje med državama na tisoče prebežnikov še naprej potuje proti mejnemu prehodu ob kraju Idomeni. Številni prebežniki v prenapolnjenem taborišču čakajo že več kot teden dni. Kot so sporočili iz Mednarodnega odbora Rdečega križa, je grška vojska vzpostavila še tri taborišča ob meji, ki pa so že polna. V vsakem je nastanjenih okoli 2.000 ljudi.
Kljub obupnim razmeram pa želijo prebežniki nadaljevati pot in ne pustijo, da bi jih premestili v zbirne centre drugod po Grčiji. Razmere na makedonsko-grški meji pa se ne bodo kmalu umirile. V celinsko Grčijo namreč prihajajo novi prebežniki, ki jih s trajekti pripeljejo z grških otokov v Egejskem morju. Samo danes je tako v pristanišče Pirej prispelo okoli 1.000 prebežnikov, poroča nemška tiskovna agencija DPA.
Evropa na robu humanitarne katastrofeV torek je Visoki komisariat Združenih narodov za begunce (UNHCR) opozoril, da je Evropa ""na robu humanitarne krize, ki jo je večinoma sama povzročila"". Zaradi prevelikega števila ljudi na mejah Grčije primanjkuje hrane, zaklonišč, vode in sanitarij, sporočajo v UNHCR-ju.
Spomnimo, prejšnji teden je Makedonija prenehala v državo spuščati begunce iz Afganistana, začela pa je izvajati strožji nadzor nad dokumenti Sircev in Iračanov, kar upočasnjuje premikanje čakajočih beguncev. V ponedeljek je zaradi razmer na meji izbruhnil spopad prebežnikov z varnostnimi silami, ki so uporabile solzivec in gumijaste naboje.
Nemčija naj sprejme begunce neposredno iz GrčijeMedtem je avstijski kancler Werner Faymann pozval Nemčijo, naj sprejme begunce neposredno iz Grčije ali sirskih sosed. ""Morala bi določiti dnevno kvoto in v skladu z njo begunce sprejeti neposredno iz Grčije, Turčije ali Jordanije,"" je dejal za današnjo izdajo avstrijskega časnika Kurier.
Predlagal je, da bi bili begunci opremljeni s potrdili za potovanje skozi države na poti do Nemčije. ""Avstrija ne more in ne sme biti delinica beguncev. Temu je treba narediti konec,"" je poudaril Faymann, ki se je zavzel za to, da bi begunce glede na njihove ciljne države razdelili že na vstopnih točkah v EU-ju, torej v Grčiji in Italiji. ""Ne moremo dopustiti, da ljudje potujejo še 2000 kilometrov, Avstrija pa je čakalnica za Nemčijo. Temu se odločno upiramo,"" je dejal.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/iz-vojne-v-vojno-usel-sem-iz-sirije-tam-nimam-vec-nic-rusevine-in-grobove-tu-sem-kot-zival/387163,prebežniki,"
					2. marec 2016 ob 09:36
					Idomeni - MMC RTV SLO","
Boštjan Anžin, RTV Slovenija
",Iz vojne v vojno: Ušel sem iz Sirije. Tam nimam več nič. Ruševine in grobove. Tu sem kot žival.,"Idomeni, Grčija. Danes eden od simbolov begunske humanitarne katastrofe, za katero, tako pravi Visoki komisariat Združenih narodov, je sokriva Evropa. 
Begunski center, zgrajen za približno 1500 ljudi, je napolnilo okoli 9500 prebežnikov. In prihajajo novi. Vsak dan okoli 900. A ""šotor"", postavljen ob dveh vrstah žičnate ograje, je zaprl vrata. Edini uradni prehod za begunce, ki želijo v Evropo.
V Idomeniju sem bil pred slabim tednom. Že takrat prepoln begunski center, že takrat napetost med sodelavci humanitarnih in drugih organizacij, ki poskušajo vsaj približno obvladati razmere, tudi med begunci. Takrat so se meje čez noč zaprle za Afganistance, ki ne morejo razumeti, v čem se razlikujejo od Sircev ali Iračanov, čez noč so od vseh, ki želijo naprej (skoraj enotno v Nemčijo) zahtevali potni list ali osebno izkaznico. Odrasel moški mi je v joku razlagal, da so s tem pot naprej preprečili tistim, ki bi zaščito najbolj potrebovali. Njegov potni list, pravi, je zgorel, tako kot tudi vse drugo njegovo imetje. Prišel je do sem, dobil dokumente, ki jih je lahko, zdaj kaže, da naprej ne bo mogel. Vojni begunci imajo pri sebi zelo redko svoj potni list, je prepričan.
""Grških policistov ni bilo nikjer""Včeraj, teden dni pozneje. Najprej v Gevgelijo. Po vsa dovoljenja in hiter ogled, kaj se dogaja na makedonski strani. Zastraženo, oboroženo in, rekel bi, prestrašeno. ""Nekaj sto jih je bilo, ki so razbili ograjo. Grških policistov ni bilo nikjer. In potem gledamo posnetke, kako poskušamo ljudi ustaviti s solzivcem in poslušamo, kako nehumani smo. Sicer pa, saj pri vas je podobno, ne?""
Makedonski policist, ki ne pozabi povedati, kako rad ima Slovenijo, in z nasmeškom vpraša, kako je živeti evropsko, si ne zna predstavljati, kaj bo, če se bo zastoj nadaljeval. Na drugi strani je že skoraj 10 000 ljudi, mnogi so upravičeno jezni. Spustili so jih do sem, v Grčiji in Makedoniji morajo za prevoze z vlaki in avtobusi plačevati vozovnice (pot iz Gevgelije do Tabanovcev pred srbsko mejo npr. stane 25 evrov, za otroke je prevoz brezplačen), odpeljejo šele, ko so nabito polni, zadnje tedne pa so jih zaradi prenapolnjenega Idomenija grški avtobusi odlagali kar na parkiriščih in bencinskih črpalkah ob avtocesti Atene – Solun, mnogi so nato več 10 kilometrov do sem prepešačili. Ponovi, kar mi je pred enim tednom povedal Grk v gostilni, ki se je z meje v daljavi celo vidi: ""Kaj bomo, če se 10 000 ali 20 000 ljudi odloči, da je bilo čakanja v katastrofalnih razmerah dovolj in da gredo naprej. Kako jih bomo ustavili? Naj nanje streljamo?""
Odlagajo jih ob avtocestiIn nato v Idomeni. Uradna pot do tja, pa čeprav begunska centra ob prehodu za prebežnike loči le žica, vodi po avtocesti. Dobra novica – niti makedonski taksisti, niti grški kmetje ne stavkajo več, kar delo ob meji močno olajša. Prejšnji teden so se med 10. in 14. uro okenca na meji zaradi izmeničnih stavk preprosto zaprla. Prvi odcep na grški strani vodi v Idomeni. Od tu je do begunskega centra še 5 kilometrov. Na cesti množice prebežnikov. Ne vem, koliko kilometrov so že prehodili, a zdaj so tik pred ciljem, le da je grško-makedonska meja verjetno v njihovih mislih videti precej drugače. Grški policisti dogajanje le spremljajo, preverjajo avtomobile, ki zavijajo proti središču, in po navadi dodajo, naj ne pomislimo na to, da bi po poti koga pobrali.
Pred tednom dni so se grški policisti lotili ""odstranjevanja"" afganistanskih beguncev, ki so ogorčeni, ker po novem ne morejo naprej, blokirali železniško progo, pomembno predvsem za tovorni promet proti Solunu. Takrat so novinarjem dostop prepovedali. Čakati so nas pustili na cesti, kakih 700 metrov pred vhodom v begunski center. V enem tednu so begunski šotori prekrili ves prostor do tja. ""Ne morem verjeti, da je to Evropa. Z zdravniki brez meja sem že bila v Indoneziji, Afriki, pomagali smo ob naravnih katastrofah. Ja, lahko rečem, da sem videla že tudi kaj hujšega. A tole tukaj se dogaja v Grčiji, v Evropi. Težko verjamem, da gre lahko še na slabše, a kot vidite, gre. Iz ure v uro."" 
Zaskrbljeni zdravnikiZdravnica, ki že šest tednov pomaga v Idomeniju, pravi, da jo prvič zares skrbi. ""Ljudje se tepejo za kruh. Za vodo čakajo po uro in več. Veste, kakšna je vrsta za prhanje dojenčkov? Tudi pet in več ur morajo čakati. Jezi me, ker nam nihče ne sporoči, kaj se dogaja. Bodo čakali, da bo tu 10 000 ljudi, morda 15 000?"" Zraven nje znan obraz. Še en zdravnik, ki sem ga pred dobrim tednom srečal v Preševu, na srbski strani. ""Bolj nas potrebujejo tu, čeprav mi kolegi sporočajo, da se zapleta tudi v Preševu, saj ljudi ne spuščajo proti Šidu. Tam naj bi bilo še nekaj 100 ljudi, ki jih je Hrvaška zavrnila, Srbija pa jih zdaj namerava poslati nazaj v Makedonijo. Ne znam vam opisati, kako zaskrbljen sem tu. Ob vsej vlagi ponoči in relativno toplemu vremenu čez dan je le še vprašanje časa, kdaj bo izbruhnila kakšna bolezen, ki se bo nato bliskovito širila. Idomeni je tempirana bomba, zato moramo storiti vse, da ne eksplodira.""
Šotori zdaj stojijo na travnikih, poljih, na mnogih piše ""Odprite meje"", ""Pomagajte nam"", ob njih pa visijo premočena oblačila. Povsod blato. Mnogi si zakurijo ogenj, porabijo vse, kar jim pride pod roko, v zraku je smrad po zažgani plastiki. Begunka iz Sirije mi pokaže svoj šotor. Tu je že 6 dni, ves čas spi na travniku. Šotor je majhen, a v njem ni sama. Zato jo vprašam, ali je tu z družino. ""Da, s svojo in sestrino, zraven so tudi starši. 18 nas spi v tem šotoru."" Ko ga odpre, je v njem kup preplašenih otroških oči, vsi otroci so bosi, ob bližnjem ognju se sušijo njihovi čevlji.
Nedaleč stran, v vrsti za kruh, sprašujem, ali kdo govori angleško. Kup ljudi mi začne kazati mladega fanta. Tudi Joram prihaja iz Sirije, star je 23 let in takoj pripravljen deliti svoje izkušnje. Tu je že deseti dan, čeprav ima osebno izkaznico in torej ustreza pogojem za sprejem v Makedonijo. ""Ušel sem iz Sirije. Tam nimam več nič. Ruševine in grobove. Tu sem kot žival. Obsojen sem na čakanje v centru, kaj naj bi storil drugega. Denarja nimam več skoraj nič, zato je trenutno pot nazaj v Sirijo, tudi če bi se vojna tam nehala, česar pa ne verjamem, nemogoča. Včeraj je makedonska policija ljudi razgnala s solzivcem. Saj razumem, da tako, da razbijamo ograje, ne gre, ampak nas ne razume več nihče. Nič nočemo, samo, da nas spustijo do Nemčije. Zdaj pa se počutim, kot da bi prišel iz ene vojne v drugo."" 
Začnem razlagati o tem, da stvari za mnoge v Evropi niso tako preproste, da je marsikaj odvisno tudi od Avstrije. Medtem se je okoli Jorama nabrala prava množica ljudi. Vsi razlagajo in prosijo, naj mi prevaja. Da Makedonci zavračajo vse, ki imajo v potnih listih turški žig, da naenkrat tudi vsaka osebna izkaznica ni več dobra za prehod meje, da zbolevajo otroci, da so lačni, da jim nočemo pomagati ... Nekateri se bojijo, da bo beguncev preveč, da se bodo meje zaprle in da bodo ostali v Sloveniji, Srbiji, Makedoniji, pojasnjujem. Veliko nerazumevanja in vprašanj, česa se bojimo. ""Le bežimo pred vojno, bežimo tja, kjer so nas pripravljeni sprejeti in kjer bi lahko imeli prihodnost. Nismo teroristi, če mislite to."" Razumejo tudi to, da se mnogi izdajajo za Sirce, pa to v resnici niso. ""Če bi nam želeli pomagati, nam bi lahko. Zelo hitro lahko s pomočjo prevajalca ugotovite, ali res prihajamo od tam, kot smo rekli.""
Glavna naloga grških policistov včeraj je bila poskrbeti, da lahko mimo begunskega centra, zdaj, ko so šotori povsod, pravzaprav sredi begunskega centra, vozijo vlaki. V ponedeljek niso mogli, saj so prebežniki zaprli progo, takoj za tem pa so jo zaprli še Makedonci. Če bi namreč prebežniki prebili ograjo med grškim begunskim centrom in progo, bi imeli brez dodatne makedonske ograde po tirih prosto pot do Makedonije. Meja, pravijo Makedonci, je bila včeraj zaprta prav zato, ker na grški strani ni bilo nobenega policista. Tudi prehod do male hišice, ki spominja na večji šotor, z obeh strani pa je obdana z žico, je bil zaprt. To je kraj, kjer begunci stopijo z grške na makedonsko stran. Ko mi le uspe priti do tja, vidim množico prebežnikov, ki ob njej mirno čakajo. Nato se vrata odprejo in z makedonske strani vstopijo grški policisti. Pogovori očitno vendarle potekajo. Ko se vrata spet zaprejo, začnejo grški policisti in policistke prebežnikom glasno vzklikati, naj gredo stran od tu. Tudi v naslednjih urah bodo torej vrata najverjetneje zaprta. A ogromno beguncev bo poskušalo ostati čim bliže. Četudi ne gredo v svoj šotor, četudi ne spijo. Ker ne želijo zamuditi trenutka, ko bi se vrata za nekaj beguncev morda vendarle odprla.
Med javljanjema za TV Dnevnik in TV Odmeve je bilo dovolj časa, da sva se s snemalcem Pantelijo še enkrat sprehodila po begunskem centru in pred njim. Še vedno dolge kolone – na eni strani za kruh, na drugi za kozarec pretlačenega sadja. Kdor ima denar, se lahko sprehodi nekaj kilometrov in si kruh ali pomaranče kupi tam. A takšnih je vedno manj. Prihajajo grški avtomobili – eni polni oblek, drugi sendvičev, tretji vode. Ustavijo med begunci in začnejo deliti ter drug za drugim doživljajo stampedo. Ko se razve, da se da nekje priti do česar koli, se tja zgrne več deset ali celo več sto ljudi. Spet drugi pridejo z avti in pred begunskim centrom prodajajo jabolka, banane, cigarete, pijače. Nekaj ocvrtih krompirčkov stane 2 evra. Hitri zaslužek na račun beguncev. Tudi na makedonski strani. Za to vedo vsi.
Kaj se zgodi, ko odstranijo novinarje?Tik pred vklopom v Odmeve pride do mene begunec iz Iraka in vpraša, ali je res, da nas novinarje podijo iz begunskega centra. Ne da bi vedel, mu odvrnem. Zakaj? ""Ker to vedno pomeni kaj slabega, po navadi pride policija in begunce nalaga v avtobuse in vozi nazaj proti Atenam. Tam pa si v enakih razmerah, ampak spet 500 kilometrov stran od meje.""
Po vklopu pozdravim še grško novinarko, zdaj že staro znanko. ""Tako je, kot sem dejala pred enim tednom. In še huje bo. Več kot bo ljudi in čakanja, več bo jeze in nerazumevanja. Če mislite, da ste s tem, ko ste s severa Makedoncem poslali nekaj policistov in opreme, opravili, se motite. Če spodleti Grčiji, bo tudi vam. Namesto da nas režete stran, bi moral končno kdo konkretno pomagati. Ste videli Frontex? V begunskem centru so, da kažejo svoje znake in se nastavljajo fotografom. K nam pa ljudje še naprej prihajajo z vseh strani. In vsi hočejo sem. Jasno, le od tu gredo lahko naprej.""
Ko sva odhajala iz begunskega centra, je termometer kazal 9 stopinj. Temperatura se hitro spušča, za tiste, ki nimajo niti šotora, so našli nekaj dodatnih oblek. Vsaj dežja to noč ni bilo. Še vedno pa smrad po plastiki, mala ognjišča, iz šotorov občasno otroški jok in še vedno vrste za hrano. Sem ter tja je pripeljal vlak, prebežniki so vstali s tirov, na drugi strani so se umaknili policisti, a le, dokler ni šel vlak mimo. Večer se zdi miren in za danes napovedujejo sonce. Marsikaj bo za to laže. A v begunskem centru Idomeni bo število beguncev najbrž preseglo 10 000. Še en težek dan za vse.
Foto: BoBo
"
http://www.rtvslo.si/kultura/drugo/v-enem-od-begunskih-centrov-nasli-tisocletja-stare-kipce/387123,prebežniki,"
					1. marec 2016 ob 18:14
					Ljubljana - MMC RTV SLO","
M. K.
",V enem od begunskih centrov našli tisočletja stare kipce,"Slovenska policija je v enem izmed začasnih begunskih bivališč ob meji s Hrvaško po odhodu prebežnikov našla tri predmete velike zgodovinske vrednosti, ki naj bi bili po neuradnih podatkih stari več kot 3000 let.
Kot je za Radio Slovenija poročal Milan Trobič, so iz več različnih virov dobili namig, da spadajo kipci v obdobje znamenite sumerske civilizacije, ki se je raztezala na področju današnjega Iraka, Irana in Sirije. Policija je kipce našla v enem izmed prostorov, kjer so bili začasno nastanjeni prebežniki, in sprožila uraden postopek ugotavljanja starosti in pristnosti. Ker kipci niso bili zaseženi, ampak najdeni, kazenske prijave niso podajali.
Policija se je torej obrnila na pomoč strokovnjakov, ki bodo lahko najdbo natančneje opredelili in časovno umestili. Zdaj naj bi zadeva tekla prek sodišča. Kot še poroča Trobič, je mogoče, da je tisti, ki je predmete prenašal, te hotel prodati najboljšemu ponudniku na črnem trgu, in denar porabiti za preživetje. Lahko pa je pri vsem skupaj šlo za načrtno akcijo in za financiranje točno določenih potreb in ciljev, o katerih lahko samo ugibamo.
Vojne operacije na Bližnjem vzhodu so doslej na tisočletja starih spomenikih povzročile nepopravljivo škodo, veliko je bilo uničenega v spopadih ali pa so artefakti odtujeni in prodani na črnem trgu. O tem so konec februarja razpravljali tudi na simpoziju, ki so ga v soorganizaciji Združenja za raziskave zločinov na področju umetnosti organizirali v Londonu. Med drugim so govorili o plenjenju samooklicane Islamske države v Palmiri in na drugih arheoloških najdiščih zasedenih območij, vendar pa strokovnjaki svarijo pred širjenjem napačnih informacij in pomanjkanjem dokazov. Prav tako opozarjajo, da je črni trg z odtujenimi artefakti na vojnih območjih bližnjevzhodnega območja prisotno že dali časa.
Zakopani artefakti možnost rešitve iz trenutnega pekla Kot je bilo po poročanju Art Newspaperja slišati na srečanju, nastaja velika škoda tudi na turško-sirski meji, od koder tihotapijo predvsem artefakte manjših dimenzij, občasno pa tudi ostanke monumentalne umetnosti, denimo talnih mozaikov antičnih vil ali večjih plastik. Mejo je težko nadzirati, poroča novinar Mike Giglio (Buzzfeed), poleg tega pa so v črni trg pogosto vključeni tudi obmejni policisti. Novinar je ob tem posvaril pred enoznačnim obsojanjem tistih ljudi, ki se na vojnih območjih preživljajo z ilegalnim izkopavanjem predmetov in njihovo prodajo na črnem trgu. ""To je odraz obupanosti ljudi, ki jih je prizadel konflikt ... V zemlji zakopani artefakti jim predstavljajo možnost rešitve iz trenutnega pekla.""
Glavni krivci so mednarodni zbirateljiKot je bilo slišati na londonskem simpoziju, imajo največ koristi na črnem trgu z artefakti vplivni mednarodni trgovci, in ne obubožano prebivalstvo, ki priskrbi predmete. Nekdanji italijanski minister za kulturo in rimski župan Francesco Rutelli je glavno krivdo za ""krvavo"" trgovino in nezakonito izkopavanje arheoloških predmetov pripisal ravno mednarodnim trgovcem in zbirateljem. ""Gre za človeški pohlep po tistem, kar pripada celotnemu človeštvu.""
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/foto-rusenje-prebezniske-dzungle-se-nadaljuje/387109,prebežniki,"
					1. marec 2016 ob 15:41
					Calais - MMC RTV SLO, STA","
G. V.
","Foto: Rušenje prebežniške ""Džungle"" se nadaljuje","Francoske oblasti nadaljujejo rušenje prebežniškega tabora v Calaisu, imenovanega Džungla, ki so ga začeli v ponedeljek, kar je pripeljalo do izgredov med policisti in prebežniki.
Francoska policija je opozorila, da bo uporabila silo, če se bodo prebežniki upirali preselitvi v bližnje bivanjske zabojnike, kar pa med mnogimi vzbuja bojazen, da bodo prisiljeni za azil zaprositi v Franciji in se bodo s tem morali odreči poti v Veliko Britanijo, ki je za večino končna destinacija.
V ""Džungli"" naj bi bilo okoli 3.700 ljudi, večinoma z Bližnjega vzhoda in severne Afrike, ki skušajo na Otok priti tako, da se vtihotapijo na tovornjake ali trajekte.
Tarča: Stampedo ideoloških strahovKam nas lahko privede eksplozivna mešanica strahov in ideologije, ki nas je zapljusnila ob migrantski krizi? Kaj nam o družbi, odnosih, vrednotah in nas samih pove preplah zaradi šestih otrok z vojnih žarišč? Kako ustaviti stampedo strahu?
Potrjeni goste (do zdaj):  Aleksander Zadel, Nina Zidar Klemenčič, Janez Juhant, Mitja Čander
Prejšnji teden je sodišče dalo zeleno luč za uničenje dela taborišča in oblasti so delo nameravale začeti že v petek, a so jim aktivisti iz skupine No Borders to preprečili. Večina prebežnikov je sicer južni del taborišča v preteklih dneh že zapustila. Rušenje je v ponedeljek sprva potekalo mirno, popoldne pa so izbruhnili spopadi med policisti in prebežniki, ki ne želijo biti premeščeni.
Različne ocene števila prebežnikovV noči s ponedeljka na torek je policija uporabila solzivec proti prebežnikom, ki so s kamenjem obmetavali člane skupine za rušenje tabora. Po ocenah francoskih oblasti bo načrt preselitve prizadel okoli tisoč prebežnikov, a človekoljubne organizacije ocenjujejo, da je ta številka veliko višja.
V ponedeljek so porušili okoli sto bivališč, medtem ko so prebežniki v dvanajstih podtaknili ogenj. Kot poročajo francoski mediji, je okoli 150 prebežnikov skušalo s kiji in železnimi palicami preprečiti prihod skupin za rušenje, a so jih policisti obvladali in potisnili nazaj proti taboru.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/grcija-prosi-za-pol-milijarde-evrov-pomoci-za-nastanitev-100-000-prebeznikov/387090,prebežniki,"
					1. marec 2016 ob 12:28,zadnji poseg: 1. marec 2016 ob 18:41
					Idomeni - MMC RTV SLO, STA, Reuters","
T. J.
",Grčija prosi za pol milijarde evrov pomoči za nastanitev 100.000 prebežnikov,"Na grški strani meje z Makedonijo je obtičalo že 9.000 prebežnikov, ki želijo nadaljevati pot proti severu Evrope. Grčija je zaradi humanitarne krize zaprosila za 480 milijonov evrov pomoči.
Prebežniki, za katere ni bilo dovolj prostora  v centru ob mejnem prihodu pri Idomeniju, so si na okoliških poljih postavili šotore. Zaradi dežja je številne manjše šotore poplavila voda.
Makedonija je zaradi zaostrovanja razmer na južno mejo napotila dodatnih 700 policistov in vojakov, potem ko je v ponedeljek nekaj sto prebežnikov skušalo prebiti varnostno ograjo na meji. Policija je uporabila solzivec, zaradi česar so se prebežniki umaknili nazaj.
V pogovoru za BBC je makedonski zunanji minister Nikola Poposki branil uporabo sile, saj so bili po njegovih besedah policisti soočeni z množico okoli 400 mladih moških. Poposki je v drugem pogovoru za nemški časnik Handelsblatt opozoril, da je treba biti previden, da trenutna situacija ne bi vodila v spore med sosedami.
""Slovenija nezakonite prebežnike vrača Hrvaški, Hrvaška Srbiji in Srbija Makedoniji,"" je dejal Poposki in dodal, da se boji, da bi lahko spori med državami postali realnost, še posebej pri višjem številu migrantov. ""Če se obenem pritisk krepi še z juga balkanske poti, potem bi lahko na Balkanu nastala resna konfliktna situacija. Takšni situaciji se je treba izogniti.""
Na to je opozorila tudi nemška kanclerka Angela Merkel, ki je dejala, da posnetki obupanih prebežnikov, ki se skušajo prebiti do zahodne Evrope prek balkanskih držav, kažejo na nujnost vrha EU-ja prihodnji teden, na katerem bodo skušali najti skupno rešitev za najhujšo begunsko krizo v Evropi po koncu druge svetovne vojne. ""Posnetki nam vsak dan jasno kažejo, da se je nujno pogovoriti,"" je dejala Merklova, ki meni, da se je treba soočiti s težkimi razmerami v Grčiji in se vrniti k shengenskemu sistemu čim prej.
Poleg šotorov v Idomeniju primanjkuje tudi hrane in ustrezne medicinske pomoči. Za zdaj še ni znano, koliko jih bo lahko prečkalo mejo in pot nadaljevalo po Makedoniji. Po odločitvi Avstrije za uvedbo dnevnih kvot v skladu z dogovorom direktorjev policij držav na balkanski poti tudi Makedonija, Srbija in Hrvaška čez svoje ozemlje spuščajo le še do 580 prebežnikov na dan.
Tarča: Stampedo ideoloških strahovKam nas lahko privede eksplozivna mešanica strahov in ideologije, ki nas je zapljusnila ob migrantski krizi? Kaj nam o družbi, odnosih, vrednotah in nas samih pove preplah zaradi šestih otrok z vojnih žarišč? Kako ustaviti stampedo strahu?
Potrjeni goste (do zdaj):  Aleksander Zadel, Nina Zidar Klemenčič, Janez Juhant, Mitja Čander
Že v ponedeljek se je na grško-makedonski meji zgostila velika množica prebežnikov, ki jim je uspelo prebiti del varnostne ograje in so vdrli na makedonsko ozemlje. Proti množici, ki je porušila varnostno ograjo in tistim, ki se niso premaknili z železniških tirov, je policija uporabila solzivec. Večina ljudi, ki so na meji, je Sircev in Iračanov.
""Zmanjkuje vsega""V begunskem centru v Idomeniju je štirikrat več ljudi od predvidenih kapacitet in kot z grško-makedonske meje poroča dopisnik RTV Slovenija Boštjan Anžin, je v centru že zdavnaj zmanjkalo prostora. V pretekli noči je šotorov zmanjkalo tudi na okoliških poljih, kjer je zato moralo na prostem, v blatu in mrazu, prenočiti okoli 250 ljudi. Zmanjkuje vsega in prebežniki morajo več ur čakati v vrsti za osnovne potrebščine.
Za zdaj ni jasno, kdaj bo Makedonija znova odprla mejo. Po besedah Anžina makedonski policisti pravijo, da bi lahko mejni prehod odprli, a da nimajo podpore grške policije. Danes je na meji mirneje kot v ponedeljek, ko so makedonski policisti uporabili solzivec proti prebežnikom, ki so se skušali prebiti prek meje. Še vedno je zaprta glavna železniška povezava, saj Makedonci ne upajo odstraniti zasilne ograje, ki je postavljena na železniški progi, saj se bojijo, da bi prišlo do novih poskusov preboja čez mejo.
Sestanek brez Grčije in NemčijeDirektorji policij in načelniki uprav obmejnih policij iz Srbije, Avstrije, Hrvaške, Makedonije, Slovenije, Nizozemske in Madžarske so na operativnem sestanku v Beogradu dosegli načelen dogovor o sprejemu migrantov in tranzitni poti ter o zagotavljanju spoštovanja in preglednosti azilnega postopka v vseh državah na balkanski migrantski poti.
V. d. direktorja srbske policije Vladimir Rebić je po sestanku, ki se ga je udeležil tudi generalni direktor slovenske policije Marjan Fank, novinarjem dejal, da je njihova naloga, da ""migrantom omogočimo nemoteno gibanje, ko imajo pravico do tega, da pa hkrati preprečimo zlorabo mehanizma mednarodne zaščite."" Po njegovih besedah so se predstavniki policij dogovorili tudi za okrepitev sodelovanja tako pri izmenjavi informacij, kot tudi pri profiliranju prebežnikov. Na srečanju ni bilo predstavnikov policij Grčije in Nemčije.
Prihajanje prebežnikov iz Turčije ne pojenjaZaradi pereče prebežniške krize je Grčija zaprosila Evropsko unijo za dodelitev 480 milijonov evrov pomoči za namestitev 100.000 beguncev. ""Grčija je danes Evropski komisiji predložila načrt za nujno pomoč za sprejem okoli 100.000 beguncev,"" je povedala tiskovna predstavnica grške vlade Olga Gerovasili.
V okviru načrta Grčija potrebuje 480 milijonov evrov, je pojasnila in spomnila, da je že sedaj v državi 23.000 beguncev, medtem ko Makedonija dnevno v državo dovoli le ""več desetim"". Poudarila je, da Grčija ne more vzdržati pritiska beguncev in da gre za začasne ukrepe, potrebna pa je trajna rešitev za njihovo premestitev. ""Grčija je dala jasno vedeti, da bo uporabila vsa diplomatska sredstva za iskanje najboljše možne rešitve za begunski val,"" je dodala.
Poudarila je še, da je vlada mobilizirala vse svoje mehanizme in da med drugim vojska dnevno pomaga pri zagotavljanju hrane za 10.000 beguncev. Več tisočem hrano dobavljajo človekoljubne organizacije, vlada pa je pozvala tudi k zasebnim donacijam hrane in zdravil. Gerovasilijeva je dodala, da migrantski val iz Turčije ne pojenja, kljub nedavni napotitvi ladij Nata v Egejsko morje, ki pomagajo turški obalni straži pri zajezitvi tihotapljenja ljudi v Grčijo. Danes je v Grčijo prispelo več kot tisoč ljudi, kar je običajno.
""Evropa na pragu humanitarne krize""Kopičenje prebežnikov na grško-makedonski meji vodi v humanitarno katastrofo, je prepričan Visoki komisariat Združenih narodov za begunce (UNHCR). ""Evropa je na pragu velike humanitarne krize, ki jo je sama povzročila,"" so zapisali pri UNHCR-ju in pozvali k boljšemu načrtovanju in urejanju nastanitev prebežnikov. UNHCR je obenem pozval vse države članice Evropske unije, naj okrepijo svoje zmogljivosti za registracijo prosilcev za azil. Letos je Sredozemlje prečkalo že več kot 130.000 prebežnikov, kar je več kot v prvi polovici lanskega leta. 
Od tega jih je 122.637 doseglo Grčijo, so sporočili iz UNHCR-ja. V zimskih mesecih se je število prihodov sicer zmanjšalo, a ostaja veliko. Te nevarne poti po podatkih Združenih narodov letos ni preživelo 410 ljudi.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/zelena-luc-za-nastanitev-beguncev-v-logatcu-vendar-le-pod-dolocenimi-pogoji/387066,prebežniki,"
					1. marec 2016 ob 07:37
					Logatec - MMC RTV SLO, STA","
G. C.
","Zelena luč za nastanitev beguncev v Logatcu, vendar le pod določenimi pogoji","Občinski svet Logatca je na izredni seji podprl sklepe, s katerim ob določenih pogojih soglaša z nastanitvijo beguncev v tamkajšnji azilni dom, ki ga bodo morali varovati policisti.
Župan Občine Logatec Berto Menard je povedal, da sprejeti sklepi dovoljujejo nastanitev beguncev v azilnem domu v Logatcu, vendar le za določen čas. Tako naj bi nastanili le družine z majhnimi otroki, ki prihajajo z ogroženih vojnih območij, nikakor pa ne ekonomskih migrantov. Najprej naj bi v Logatcu namestili 50 beguncev, po določenem času brez kakršnih koli težav pa bi lahko nastanili do 108 beguncev.
Za red in mir bodo morali znotraj azilnega doma skrbeti varnostniki, azilni dom pa zunaj varovati policisti. Azilantom bodo morali omogočiti učenje slovenskega jezika in druge dejavnosti. Ko bodo begunski otroci znali dovolj slovensko, jih bodo ob ustreznem obveščanju domačinov lahko vključili tudi v krajevno šolo in vrtec. Vse finančne obveznosti pa mora prevzeti država.
Tarča: Stampedo ideoloških strahovKam nas lahko privede eksplozivna mešanica strahov in ideologije, ki nas je zapljusnila ob migrantski krizi? Kaj nam o družbi, odnosih, vrednotah in nas samih pove preplah zaradi šestih otrok z vojnih žarišč? Kako ustaviti stampedo strahu?
Potrjeni goste (do zdaj):  Aleksander Zadel, Nina Zidar Klemenčič, Janez Juhant, Mitja Čander
""Svetniki so na seji poudarili, da se morajo državni organi držati dogovora, sprejetih sklepov občinskega sveta, da jim bodo občani Logatca lahko ponovno zaupali,"" je še dejal Menard, ki je tudi pojasnil, da v Logatcu doslej še niso nastanili nobenega begunca.
Na seji so bili tudi predstavniki ministrstva za notranje zadeve in predsednik državnega zbora Milan Brglez.
"
http://www.rtvslo.si/news-in-english/cerar-one-applicant-for-asylum-costs-the-state-385-euros-gorenak-the-cost-is-at-least-1-344-euros/387045,prebežniki,"
					29. February 2016 ob 19:30
					Ljubljana - MMC RTV SLO","

","Cerar: "" One applicant for asylum costs the state 385 euros."" Gorenak: ""The cost is at least 1.344 euros.""","The cost of passage of refugees through Slovenia for the state is just over EUR 32 m, while the monthly cost of providing for an applicant for asylum is EUR 385, Miro Cerar explained.
Vinko Gorenak (SDS Party) was not satisfied with such answer, and insisted that the cost for an applicant for asylum was much higher. At the regular session of the National Assembly Gorenak posed a parliamentary question about the costs Slovenia has had with the passage of refugees until this day, and about the monthly cost for an applicant for asylum.
According to Cerar the arrival of the refugees into our country until February 15 cost just over EUR 32 m, including the expenses for the employees of the state, the municipal bodies and the public institutes, the cost of reception and accommodation, the cost of volunteers, and the municipalities.
He said that until this date Slovenia has received EUR 10.2 m of aid from the EU. The Council of the Europe Development Bank has donated additional 1.5 m, and UNHCR EUR 3.6 m. Some donations under bilateral agreements have been received as well.Gorenak accuses Cerar of misleadingAccording to Prime Minister every applicant for asylum costs the state EUR 385 per month; the sum includes care and monthly allowance of EUR 18.
Gorenak was not satisfied with this part of the answer. He accuses Cerar of misleading. The contingent plan for the procedure of accommodating applicants for asylum which was adopted by the government in Gorenak's opinion speaks of much higher costs.""385 is the cost of basic care, i.e. food, accommodation, and allowance, i.e. pocket money. We should however add costs of salaries for employees, which are EUR 509 m per year. And if we add only the expense for security guards, i.e. EUR 220,000 per year, the yearly cost for one applicant for asylum reaches at least EUR 1,344,"" Gorenjak said.
Cerar disagrees with fixed costsCerar answered that Gorenak is forcing fixed costs into the cost for individual applicants for asylum, i.e. the expenses for employees of Asylum Centres, the operation of the Asylum Centres etc. Yet those expenses would be incurred anyway.
He said that until now the state has returned from Slovenia just over a dozen of applicants for asylum. In his opinion the safety in the Ljubljana Asylum Centre and in the Alien Centre in Postojna is adequately taken care of.
G. C., T. H., translated by G. K.
"
http://www.rtvslo.si/begunska-kriza/foto-med-rusenjem-v-calaisu-prislo-do-nemirov/387032,prebežniki,"
					29. februar 2016 ob 17:39,zadnji poseg: 29. februar 2016 ob 20:35
					Calais - MMC RTV SLO, STA","
T. J.
",Foto: Med rušenjem v Calaisu prišlo do nemirov,"Francoske oblasti so z buldožerji začele uničevati del prebežniškega tabora v Calaisu, imenovanega Džungla, vmes pa je prišlo do spopadov.
Okoli 20 delavcev je taborišče začelo uničevati ob močni navzočnosti policije. Sodišče je prejšnji teden dalo zeleno luč za uničenje dela taborišča in oblasti so delo nameravale začeti že v petek, a so jim aktivisti iz skupine No Borders to preprečili. Večina prebežnikov je sicer južni del taborišča v preteklih dneh že zapustila.
Med rušenjem je prišlo do nemirov. Potem ko so prebežniki in člani britanske aktivistične skupine No Borders nad policiste začeli metati kamenje in druge predmete, obenem so zažgali še okoli 20 bivališč, pa je policija uporabila solzivec. Uporabljen je bil tudi vodni top, a le za gašenje požara v enem izmed predelov tabora, poroča BBC. Policija je aretirala tri aktiviste in enega prebežnika. 
Cilj večine je Velika Britanija V tako imenovani Džungli v predmestju Calaisa naj bi bilo skoraj 4.000 ljudi, katerih cilj je Velika Britanija, kamor skušajo priti tako, da se vtihotapijo na tovornjake ali trajekte. Krajevne oblasti so obljubile, da nobenega od prebežnikov ne bodo evakuirali na silo, zaradi uničenja dela tabora pa naj bi bilo prizadetih med 800 in 1.000 beguncev. Po drugi strani nekatere nevladne organizacije trdijo, da v tem delu taborišča živi okoli 3.400 ljudi, od tega 300 otrok brez spremstva.
Prebežnikom so oblasti ponudile nastanitev v zabojnikih, a številni se zaradi pomanjkanja skupnih prostorov in omejitev gibanja ne želijo preseliti, poroča AFP. Imajo tudi možnost, da se preselijo v podobne nastanitvene centre drugje v Franciji ali pa tu zaprosijo za azil. Številni ne želijo zapustiti območja Calaisa. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/cerar-prosilec-za-azil-drzavo-stane-385-evrov-gorenak-najmanj-1-344-evrov/387006,prebežniki,"
					29. februar 2016 ob 12:54,zadnji poseg: 29. februar 2016 ob 19:53
					Ljubljana - MMC RTV SLO, STA","
G. C., T. H.
","Cerar: ""Prosilec za azil državo stane 385 evrov."" Gorenak: ""Najmanj 1.344 evrov.""","Prehod prebežnikov skozi Slovenijo je državo do sredine februarja stal nekaj več kot 32 milijonov evrov, za oskrbo prosilca za azil pa država mesečno odšteje 385 evrov, je pojasnil Miro Cerar.
S tem odgovorom pa ni bil zadovoljen Vinko Gorenak (SDS), ki vztraja, da je strošek prosilca za azil bistveno višji. Gorenak je namreč na redni seji državnega zbora Cerarju zastavil poslansko vprašanje, koliko stroškov je imela do zdaj Slovenija s prehodom prebežnikov in koliko jo mesečno stane en prosilec za azil.
Po Cerarjevih besedah je prehod prebežnikov v državo do 15. februarja torej stal nekaj več kot 32 milijonov evrov, v kar so všteti stroški zaposlenih v državnih in občinskih organih ter javnih zavodih, stroški sprejema in namestitve, stroški prostovoljcev in stroški občin.
Do zdaj je Slovenija po njegovih besedah od EU-ja prejela 10,2 milijona evrov pomoči. Razvojna banka Sveta Evrope ji je dodatno donirala 1,5 milijona, Visoki komisariat ZN-a za begunce pa 3,6 milijona evrov. Prejela je tudi nekaj bilateralnih donacij.
Gorenak pravi, da Cerar zavajaProsilec za azil po premierjevih besedah državo stane 385 evrov mesečno, v kar sta všteti njihova oskrba in mesečna žepnina 18 evrov.
Gorenak s tem delom odgovora ni bil zadovoljen, saj meni, da Cerar zavaja. Kontingentni načrt, ki govori o postopkih namestitve prosilcev za azil in ga je sprejela vlada, po Gorenakovih besedah namreč govori o bistveno višjih stroških.
""385 evrov je strošek osnovne oskrbe, kot so hrana, namestitev in žepnina. Sem pa je treba prišteti še stroške za plače zaposlenih, ki letno znašajo 509 milijonov evrov. Če k temu dodamo samo še stroške za varnostnike, ki znašajo 220.000 evrov letno, dobimo mesečni strošek na posameznega prosilca za azil v znesku najmanj 1.344 evrov,"" je dejal.
Cerar se ne strinja glede fiksnih stroškovCerar je odgovoril, da želi Gorenak v strošek za prosilca za azil na vsak način vključiti tudi fiksne stroške - to so stroški za zaposlene v azilnih domovih, samo delovanje azilnih domov in podobno. A ti stroški bi po njegovih besedah nastajali v vsakem primeru.
Povedal je, da je država do zdaj iz Slovenije vrnila nekaj več kot ducat prosilcev za azil. Ocenil je tudi, da je za varnost v Azilnem domu Ljubljana primerno poskrbljeno, prav tako v Centru za tujce v Postojni.
Za azil je zaprosilo 414 prebežnikovProšnjo za priznanje mednarodne zaščite je v obdobju od 17. septembra lani do letošnjega 25. februarja vložilo 414 ljudi. Med njimi je bilo največ državljanov Afganistana, Iraka, Sirije in Irana. 
Po podatkih policije je v Slovenijo letos vstopilo 97.580 prebežnikov, državo pa jih je zapustilo 96.126. Od 16. oktobra lani je sicer v Slovenijo vstopilo 476.184 prebežnikov.
Cerar: Upanje v uresničitev dogovora s Turčijo je zelo nizkoCerar je ob robu seje DZ-ja ocenil tudi, da je upanje v uresničitev dogovora s Turčijo za reševanje prebežniške krize zelo nizko in da je zato toliko pomembnejša pobuda za pomoč Grčiji.
""Glede dogovora s Turčijo so upanja zelo nizka, ne le v okviru EU-ja, pač pa tudi širše. Vedno manj je upanja v to, da bi se dogovor s Turčijo učinkovito uresničil vsaj na krajši rok, kar bi bilo zelo pomembno,"" je v današnji izjavi novinarjem ob robu seje DZ-ja dejal Cerar.
Zato je po njegovem mnenju še toliko pomembnejša pobuda, da se pomaga Grčiji, da zavaruje zunanje meje EU-ja. Pri tem so po njegovem mnenju številne članice EU-ja pripravljene konkretno pomagati, tudi Slovenija. A po Cerarjevih ocenah nujno potrebujejo drugo nadzorno linijo nadzora, to je na grško-makedonski meji. Vsi prebežniki, ki nimajo utemeljene pravice vstopa v EU, morajo pač biti preverjeni pozneje, je poudaril predsednik vlade.
Premier sicer še ni podrobno seznanjen z zadnjimi dogodki na grško-makedonski meji, ko je policija posredovala s solzivcem. Si bo pa Makedonija po njegovih ocenah zagotovo prizadevala, da ukrepa sorazmerno situaciji in da čim bolj pristopa tako, da bodo obvarovali človeško dostojanstvo. To je, kot pravi Cerar, poziv vsaki državi, tudi Sloveniji.
Odločitev o centru v Kidričevem še ni sprejetaMinistrica za notranje zadeve Vesna Györkös Žnidar pa je na seji DZ-ja odgovarjala na vprašanja poslancev na temo nastanitvenih centrov za migrante.
Kako kaže z možnostjo, da bo nastanitveni center za prebežnike tudi v nekdanjem vojaškem skladišču v Kidričevem, je zanimalo poslanko Suzano Lep Šimenko (SDS).
Po besedah ministrice odločitev o tem še ni sprejeta. ""Na podlagi izhodišč širše operativne skupine je bila narejena projektna naloga. V naslednjem obdobju bo potekal proces ocenitve in tudi odločanja glede lokacije. V primeru, da bo lokacija ocenjena kot možna in kot realna, bo rešitev predstavljena tudi občini,"" je povedala. Ob tem je zagotovila, da bo odločitev sprejeta v posvetu z lokalno skupnostjo.
Prostega gibanja prebežnikom ne morejo prepovedatiPoslanca NSi-ja Jožefa Horvata in nepovezanega poslanca Franca Laja je zanimalo, zakaj se lahko prebežniki, nastanjeni v centru v Lendavi, prosto gibljejo naokoli. Kot je povedala ministrica, je v centru trenutno nastanjenih 35 prebežnikov, ki čakajo na vračanje Hrvaški. V centru so po njenih besedah nastanjeni v okviru milejših ukrepov, ki jih določa zakon o tujcih, zaradi česar nimajo omejitve gibanja.
""Mi smo tudi z namenom odvračanja morebitne nevarnosti, ki bi lahko pod določenimi okoliščinami nastala v primeru, ko je na določenem kraju nakopičeno veliko število tujcev, v okviru interventne zakonodaje predlagali omejitev gibanja prebežnikov, ki niso v postopku odstranjevanja, za čas daljši od 48 ur, vendar pa se s tem ni strinjalo ministrstvo za pravosodje. Mogoče bodo pa okoliščine v prihodnosti tiste, ki bodo vendarle terjale spremembo zakona o nadzoru državne meje tudi v tej smeri,"" je dejala ministrica.
Pred približno tremi tedni je bil v krizni center za otroke in mladostnike Slovenj Gradec nastanjen prvi mladoletni tujec, ki je v Sloveniji zaprosil za mednarodno zaščito, kmalu zatem so v namestitev, ki deluje pod okriljem tamkajšnjega Centra za socialno delo (CSD), nastanili še dva.
Kot je povedal direktor CSD-ja Slovenj Gradec Jurij Šumečnik, so vsi trije mladoletniki dobili svoje zakonite zastopnike, ob prihodu so jih seznanili s hišnim pravili, prav tako imajo nastanjeni mladoletniki proste izhode. Po njegovih besedah so se vsi do zdaj izkazali kot zelo vljudni in prijazni, prav tako znajo vsi zelo dobro govoriti angleško.
V četrtek pa se eden od njih do dogovorjene ure ni vrnil s prostega izhoda, zato so o tem obvestili policijo. Ta obvestila o pogrešanem mladoletniku še zbira, Šumečnik pa predvideva, da si je verjetno pogrešani sam organiziral pot kam naprej. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/ivanov-ko-bo-dosezena-avstrijska-omejitev-se-bo-balkanska-pot-zaprla/387004,prebežniki,"
					29. februar 2016 ob 12:11,zadnji poseg: 29. februar 2016 ob 20:32
					Idomeni - MMC RTV SLO, STA","
G. V., T. J. 
","Ivanov: Ko bo dosežena avstrijska omejitev, se bo balkanska pot zaprla","Makedonski predsednik Gjorge Ivanov je branil odločitev vlade glede omejitve za prebežnike na meji z Grčijo. Kot je dejal, mora ""v času krize vsaka država najti svoje rešitve"".
Ivanov je v pogovoru za Spiegel Online izjavil, da se bo balkanska pot za prebežnike zaprla, ko bo v Avstriji dosežena omejitev 37.000 beguncev v tem letu. Zaprtje meja na balkanski poti je sprožila objava Avstrije, da bo sprejela samo 80 prosilcev za azil na dan in letos čez svoje ozemlje spustila 37.500 ljudi. ""Ko bo Avstrija dosegla svojo omejitev, se bo to zgodilo,"" se je tako glasil odgovor Ivanova na vprašanje, kdaj se bo pot zaprla.
Ob tem je poudaril, da ""zdaj potrebujemo politično rešitev"". ""Kmalu bo prepozno. Avstrijska omejitev bo dosežena,"" je povedal makedonski predsednik in v opozorilo dodal: ""Ko bodo posamezne države na severu zaprle svoje meje, bomo to naredili tudi mi. Razumeti morate, da se razmere spreminjajo ne samo iz dneva v dan, temveč iz ure v uro. Ne moremo čakati, da Bruselj sprejme odločitve. Sprejeli smo svoje odločitve. Če bi čakali na smernice Evropske unije, bi bila Makedonija preplavljena s prebežniki.""
Policija prebežnike pregnala s solzivcemPredtem je makedonska policija uporabila solzivec proti več sto prebežnikom, ki so na meji z Grčijo podrli varnostno ograjo in vdrli na makedonsko ozemlje. Potem ko so države na balkanski poti, Slovenija, Hrvaška, Srbija in Makedonija, po vzoru Avstrije uvedle dnevne kvote in vsak dan prestop meje dovolijo le 580 prebežnikom, je na grški strani meje z Makedonijo več tisoč prebežnikov, ki želijo nadaljevati pot proti severu Evrope.
Agencija Reuters, ki se sklicuje na pripovedovanje prič, poroča, da je policija uporabila solzivec proti množici, ki je porušila varnostno ograjo, in tistim, ki se niso premaknili z železniških tirov. Po incidentu je najmanj 30 ljudi poiskalo zdravniško pomoč. Med njimi je bilo večje število otrok. Kot navaja DPA, se je ob dogajanju grška policija držala ob strani. 
Po nekaterih ocenah je v Idomeniju na grški strani meje trenutno okoli 8.000 ljudi, med njimi večinoma Sirci in Iračani. V jutranjih urah je sledilo prerivanje v množici prebežnikov, potem ko so se razširile govorice, da je Makedonija znova odprla mejo, ki je bila zaprta več ur. Po navedbah grške policije je preteklo noč pot proti severu skozi Makedonijo lahko nadaljevalo 305 ljudi. Makedonske oblasti so mejo zaprle s pojasnilom, da v begunskem centru v Gevgeliji ni več prostih kapacitet, prebežnikov pa ne morejo napotiti niti v center Tabanovce, ki je prepoln Afganistancev, ki sta jih vrnili Hrvaška in Srbija.
Grčija opozarja na kopičenje ljudiV nedeljo je na grški strani meje čakalo okoli 7.000 prebežnikov, ki so želeli vstopiti v Makedonijo, medtem ko jih je bilo v vsej državi po podatkih oblasti 22.000. Grški minister za migracijsko politiko Joanis Muzalas je posvaril, da bi se lahko marca skupno število prebežnikov v državi povečalo na 70.000, če bodo meje proti severu še naprej ostale zaprte in bodo obveljale dnevne kvote.
Pri tem so vse glasnejša opozorila o perečih humanitarnih razmerah, predvsem v begunskem centru Idomeni ob meji z Makedonijo, kjer prebežniki po več ur obupani čakajo v vrstah za hrano in vodo. Visoki komisar Združenih narodov za človekove pravice Zeid Rad Al Husein je bil danes kritičen do naraščanja sovraštva do prebežnikov v Evropi in poudaril, da niso nevarni lokalnim skupnostim: ""Gradnja vse višjih zidov proti tem obupanim ljudem je dejanje krutosti zablode."" 
Muzalas pričakuje, da se bo množično prihajanje pribežnikov zmanjšalo, ko bodo v Turčiji, od koder v Grčijo pretežno čez Egejsko morje prihaja največ ljudi, prišle informacije o zaprtih mejah. Ob tem je napovedal informacijsko kampanjo v Turčiji, da bi prebežnike odvrnili od potovanj v Grčijo. Kampanja proti migriranju in navzočnost zveze Nato v Egejskem morju bosta po Muzalasovih napovedih število prihodov prebežnikov zmanjšali za okoli 70 odstotkov.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/foto-na-grsko-makedonski-meji-humanitarna-kriza-vedno-vecja/386943,prebežniki,"
					28. februar 2016 ob 12:55,zadnji poseg: 28. februar 2016 ob 20:04
					Atene - MMC RTV SLO, STA","
To. G., K. Št.
",Foto: Na grško-makedonski meji humanitarna kriza vedno večja,"Ker ima Makedonija že od sobote zaprte svoje meje, na grško-makedonski meji čaka že okoli 7.000 prebežnikov. Atene se bojijo, da bi v Grčiji obtičalo 70.000 ljudi.
""Ocenjujemo, da bo število tistih, ki bodo v naši državi obtičali, naslednji mesec naraslo na od 50.000 do 70.000. Danes je v Grčiji 22.000 beguncev in migrantov,"" je Muzalas v nedeljo povedal v pogovoru za grško televizijo Mega Channel.
V Makedonijo samo Sirci in IračaniTrenutno je samo v begunskem centru v kraju Idomeni na meji z Makedonijo okoli 6.500 prebežnikov, potem ko so jih makedonske oblasti čez mejo spustile le 300. Kopičenje prebežnikov na meji z Makedonijo se je začelo, ko so makedonske oblasti čez mejo prenehale spuščati Afganistance in začele strožje preverjati dokumente Sircev in Iračanov.
Samo 580 prebežnikov na danZastoj se bo verjetno še okrepil, saj so poleg Makedonije še Slovenija, Hrvaška in Srbija razkrile, da bodo v skladu z dogovorom načelnikov policij držav na balkanski poti čez svoje ozemlje spuščale le še največ 580 prebežnikov na dan.
A Muzalas pričakuje, da se bo begunski val zmanjšal, ko bodo v Turčiji, od koder v Grčijo pretežno čez Egejsko morje prihajajo begunci in prebežniki, prišle informacije o zaprtih mejah. Ob tem je napovedal informacijsko kampanjo v Turčiji, da bi prebežnike odvrnili od potovanj v Grčijo. Kampanja proti migriranju in prisotnost zveze Nato v Egejskem morju bosta po ocenah Muzalasa število prihodov prebežnikov zmanjšali za okoli 70 odstotkov.
V Sloveniji vsega 1,7 prošnje za azil na 100 tisoč prebivalcevNajveč prebežnikov, ki prihajajo v Evropo, za azil zaprosi v Nemčiji, kjer so januarja letos prejeli več kot 50.000 prošenj. Po številu prebivalcev pa ima največ prosilcev za azil Švedska. Po podatkih Eurostata za lanski december je na Švedskem za azil zaprosilo 136 prebežnikov na 100.000 prebivalcev, v Švici in Nemčiji nekaj manj kot 58, v Sloveniji pa 1,7 na sto tisoč prebivalcev.

 
"
http://www.rtvslo.si/svet/po-grciji-trenutno-tava-ze-vec-kot-25-000-prebeznikov/386883,prebežniki,"
					27. februar 2016 ob 12:18,zadnji poseg: 27. februar 2016 ob 17:56
					Atene - MMC RTV SLO","
To. G., T. J.
",Po Grčiji trenutno tava že več kot 25.000 prebežnikov,"Številni prebežniki se vzdolž avtoceste med Atenami in Solunom pomikajo proti severu, nekateri so noč preživeli na prostem. Na meji z Makedonijo je medtem že več kot 5.000 prebežnikov.
Prevoz prebežnikov z otokov so sicer v petek omejili, saj grške oblasti poskušajo nekako ustaviti prihajanje novih in novih ljudi na celino. Najmanj tri ladje, ki naj bi prebežnike prepeljale na celino, bodo tako ostale na otokih.
Slovenija, Hrvaška, Srbija in Makedonija so sicer v petek razkrile, da čez svoje meje po novem spuščajo le še po 580 prebežnikov na dan, že pred tem pa so začele izvajati tudi druge omejitve, zaradi česar v Grčiji nastaja zastoj. Številni, tudi generalni sekretar Združenih narodov Ban Ki Mun, svarijo pred humanitarno katastrofo.
Kapacitete dosegle svoje mejePo navedbah DPA-ja, so grške kapacitete za namestitev in oskrbo prebežnikov dosegle svoje meje. Že tako ali tako obubožani državi pa poleg tega grozi hud udarec, saj turisti množično odpovedujejo svoje počitnice tam, novih rezervacij pa ni. Turizem pa predstavlja ključen vir denarja za Grke, saj prispeva kar četrtino njihovega BDP-ja.
Kot poroča atenski dnevnik Katimerini, so najbolj prizadeti predvsem otoki na vzhodu Egejskega morja, kamor prebežniki množično prihajajo. Na primer, na Lezbosu so dobili kar 90 odstotkov manj rezervacij kot lani, na Samosu pa 40 odstotkov manj. 
Potni listi z območij pod nadzorom IS-ja neveljavniNemške oblasti so se odločile, da potni listi prebežnikov z območij, ki so pod nadzorom samooklicane Islamske države, niso veljavni, saj naj bi skrajneži samooklicanega kalifata množično prodajali lažne potne liste. Več kot tri četrtine vseh prebežnikov, ki prihajajo v Nemčijo, sicer nima nobenih dokumentov, če pa jih že imajo, so ti pogosto dvomljivega porekla, piše STA.
Kot poroča nemška tiskovna agencija DPA, je bil sklep zveznega notranjega ministrstva o tem sprejet že 10. decembra in se izvaja od 16. decembra, nanaša pa se na potne liste, ki so bili izdani po 1. januarju 2015 na območjih sirskih mest Deir Ezor, Raka in Hasaka ter iraškega mesta Mosul in province Anbar.
Varnostni organi sicer opozarjajo, da to, da ima nekdo ponarejene dokumente od IS-ja še zdaleč ne pomeni, da je to osebo v Evropo poslal IS. Teroristi namreč dokumente preprosto prodajajo na črnem trgu in tako dobro služijo. Novo pravilo tudi ne pomeni, da prebežniki s temi dokumenti več ne smejo priti v Nemčijo, saj lahko svojo pravico do bivanja in zaščite v državi na primer utemeljujejo tudi s kakšnim drugim dokumentom ali kako drugače. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/foto-shoda-na-kotnikovi-ulici-v-ljubljani-potekala-v-napetem-vzdusju-a-brez-izgredov/386873,prebežniki,"
					27. februar 2016 ob 10:41,zadnji poseg: 27. februar 2016 ob 19:32
					Ljubljana - MMC RTV SLO, STA","
A. Č., T. H., B. R. Foto: Borut Živulović/Bobo
","Foto: Shoda na Kotnikovi ulici v Ljubljani potekala v napetem vzdušju, a brez izgredov","Pred samskim domom na Kotnikovi ulici v Ljubljani, kjer so nastanjeni prebežniki, sta se okoli 17. ure končala shod Begunci, dobrodošli v podporo nastanitvi prebežnikov v Ljubljani in shod protestnikov proti nastanitvi prebežnikov. 
Na shodu Begunci, dobrodošli se je po podatkih policije zbralo okoli 1.000 ljudi, na protestu proti namestitvi prebežnikov pa po ocenah policistov okoli 600.
Na Kotnikovi ulici je po novem izpostava azilnega doma, kamor je država prvih 90 prosilcev za mednarodno zaščito nastanila v torek. Shod Begunci, dobrodošli, ki se je začel ob 14. uri, je organizirala Protirasistična fronta brez meja, nasprotni shod, ki se je začel ob 15. uri na Trgu republike, od koder so udeleženci krenili na Kotnikovo ulico, pa je organizirala skupina s Facebooka z imenom Ljubljana je proti migrantskemu centru. 
Med skupinama je vladalo napeto vzdušje, drug na druge so kričali, se zmerjali in vzklikali gesla. Udeleženci protesta proti namestitvi prebežnikov so vpili gesla, kot so Cerar odstop, Za Slovenijo, Nočemo migrantov. Na drugi strani je bilo slišati vpitje No pasaran in Antifašisti smo. Številni policisti so udeležence ločili z barikadami.  
Protestniki proti nastanitvi prebežnikov so bili opremljeni s slovenskimi zastavami, nekateri so imeli tudi zastave s karantanskim panterjem, spet drugi transparente, na katerih je pisalo Stop islam, Proti migrantom itd. Med njimi je bilo opaziti Zmaga Jelinčiča, Jerneja Pavlina in Bernarda Brščiča.
Udeleženci protesta Begunci, dobrodošli so na shod prišli opremljeni s transparenti, na katerih je med drugim pisalo Sovraštvo do beguncev je fašizem, Ograje na mejah so ograje v glavah, Nihče ni ilegalen, Smrt fašizmu, svoboda ljudstvu in Kapitalizem v zadnji fazi na domoljubje pazi.
Med udeleženci so bili številni kulturniki in politiki, med drugim poslanci ZL-ja Matej Tašnar Vatovec, Miha Kordiš, Franc Trček in Matjaž Hanžek, nekdanji predsednik republike Milan Kučan, evropska poslanka Tanja Fajon in sindikalist ter član TRS-a Branimir Štrukelj. Med kulturniki pa so se shoda udeležili med drugim Veno Taufer, N'Toko, Suzana Koncut, Zoja Skušek, Jadranka Juras in Žiga Kariž. Podporo prebežnikom je prišel izrazit tudi ljubljanski župan Zoran Janković.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj. 
 

"
http://www.rtvslo.si/slovenija/vrhnika-200-ljudi-protestiralo-proti-namestitvi-prebeznikov/386831,prebežniki,"
					26. februar 2016 ob 18:05,zadnji poseg: 26. februar 2016 ob 19:31
					Vrhnika - MMC RTV SLO, STA","
G. K.
",Vrhnika: 200 ljudi protestiralo proti namestitvi prebežnikov,"Pred vrhniško občino je okoli 200 ljudi izrazilo nasprotovanje namestitvi prebežnikov v stari vrhniški vojašnici. V Lenartu pa je bilo okoli 300 protestnikov proti namestitvi v hotel Črni les.

Na shodu, ki je potekal povsem mirno, je vrhniški župan Stojan Jakin pojasnil, da sicer s prebežniki za zdaj nimajo nobenih težav, ""se pa čuti, da gre za povsem drugačno kulturo"". Občane skrbi, saj sta zraven nastanitvenega centra, kjer so nameščeni prebežniki, tudi šola in vrtec s skupaj 850 otroki, je dodal. Župan od države tako zahteva premestitev na primernejšo lokacijo.
""V samem centru je šest policistov, ki nadzirajo odhode in prihode. Okoli centra se vseskozi giblje ena policijska patrulja s psom, dogajanje pa občasno nadzira tudi patrulja vrhniške policije. En policist in komunalna redarka redno nadzirata tudi pešpoti, na katerih se zadržujejo otroci,"" je župan opisal ukrepe za večjo varnost.
""Žice so za ovčice""Shoda se je udeležilo tudi nekaj tistih, ki nastanitvi prebežnikov na Vrhniki ne nasprotujejo, saj so s transparentom ""Žice so za ovčice"" sporočali, da jih prebežniki ne motijo. Postavili so tudi stojnico, na kateri so delili čaj, na njej pa je pisalo ""Čaj s Cankarjem #ZA solidarnost"".
Žalostno je, da lahko nekdo nasprotuje namestitvi skupine ljudi, o kateri ne ve nič in ne predstavlja nobene varnostne grožnje, je dejal Gorazd, eden izmed udeležencev, ki so prebežnikom izrazili podporo. ""Četudi so nastanjeni poleg vrtca, mislim, da ima strah v tem primeru prevelike oči,"" je dodal.
Center naj bo zaprtega tipaŽupana moti, da imajo na Vrhniki prebežniki možnost izhoda, zato je od države zahteval, da je center, če že mora biti na Vrhniki, zaprtega tipa. V stari vojašnici je prostor urejen za 840 ljudi, kar je po Jakinovi oceni odločno preveč, zato je od države zahteval, da je v vojašnici lahko hkrati največ 150 tujcev. ""To je po mnenju policije še varnostno obvladljivo, več pa ne,"" je navedel.
Z vodstvom prebežniškega centra so po besedah župana dogovorjeni, da v kritičnih urah, ko so otroci na poti v vrtec in domov, prebežnikom dajejo obroke hrane, da bi se ob tistem času bolj zadrževali v centru.
Udeleženec shoda Miha je izrazil bojazen, kaj se bo zgodilo, če bo na Vrhniki nameščenih preveč prebežnikov, posebej če ne bodo imeli kaj početi in bodo prosto hodili po mestu. ""Nihče ne more zagotoviti, da pri tem ne bo prišlo do kakšnega incidenta,"" je opozoril.
Protest v LenartuGlavni vzrok težav in protestov je komunikacija, je v nagovoru protestnikom opozoril lenarški župan Janez Kramberger, ki ni bil obveščen o namerah ministrstva. ""Seznanjeni smo bili z izvršenimi dejstvi, kar ni prav, zlasti pri tako občutljivih temah. Če bo tu 200 ljudi, lahko pričakujemo problem, ko ga bo treba rešiti, bodo ljudje prišli na občino, sam pa nimam nobene komunikacije z odgovornimi ljudmi. Ne bom privolil v nobeno zadevo, ki bi me pritisnila ob zid,"" je pojasnil. Rešitev vidi v dogovoru, koliko prebežnikov bi lahko sprejela posamezna občina, podobno kot v Avstriji.
Poleg domačinov so bili na Trgu osvoboditve v Lenartu prisotni tudi protestniki iz Kidričevega, Kranja in Šenčurja. Med govori udeležencev je bilo mogoče slišati, da je projekt multikulturnosti zgrešen in da prinaša le trenja in stroške, da so prebežniki več vredni kot staroselci, da so dezerterji svojih dežel, da naj nemška kanclerka Angela Merkel odstopi, saj uničuje Nemčijo in Evropo itd.
Lenarškega shoda sta se udeležila tudi poslanca SDS-a Franc Breznik in Andrej Čuš. Breznik je dejal, da bi morali mejo zapreti že lani, vlada pa, da se skriva za prebežniško katastrofo. Vlada dela brez vednosti ljudi, v Sloveniji pa ne bi smelo biti nobenega prebežniškega centra, niti ilegalnega migranta, če bi delovala pravna država, je menil Čuš.
Brglez: ""Kriva je slaba komunikacija""V Lenartu je bil tudi predsednik državnega zbora Milan Brglez, ki je pred shodom na okrogli mizi o vprašanju prebežniške krize pozval k dialogu. ""Moramo najti skupne rešitve, ki bodo omogočile skupno obvladovanje migracijske krize, ljudem povedati, da zaradi beguncev niso ogroženi, vedeti pa tudi, da je Slovenija dolžna zagotoviti ustrezne postopke za tiste, ki za to zaprosijo, še zlasti pa za t. i. ranljive skupine, kot so otroci brez spremstva, kjer nimamo izbire in so mednarodne zaveze absolutno jasne,"" je opozoril.
""Je pa dejstvo, da država ne more kar tako uporabljati zmogljivosti, ampak se je treba z lokalnimi skupnostmi dogovoriti, kje, kako, s kakšnimi pogoji, s kakšnim varovanjem se takšne zadeve lahko razvijejo. Glede na to, da protesti že so in morda ni bilo ustrezne komunikacije pred tem, bo morala zdaj država sprožiti ta drugi del komunikacije in mislim, da bo ta uspešna,"" je sklenil Brglez, ki se strinja, da so strahovi ljudi upravičeni, prav tako protesti, ki jih lahko razumemo kot legitimen izraz dejstva, da vprašanju ni namenjeno dovolj pozornosti.
Lendavčane moti svobodno gibanje prebežnikovNastanitev prebežnikov medtem moti tudi lendavske občinske svetnike, ki se ne strinjajo s spremembo tamkajšnjega sprejemnega centra v nastanitvenega, zaradi nelagodja in zaskrbljenosti občanov pa tudi predlagajo spremembo zakonodaje, ki prebežnikom omogoča svobodno gibanje.
V dve uri dolgi razpravi so svetniki izrazili zaskrbljenost nad dejstvom, da se prebežniki iz nastanitvenega centra prosto sprehajajo po Lendavi. Sprejemni center jih ne moti, nesprejemljivo se jim zdi zgolj dejstvo, da se lahko ljudje, ki so v policijskem postopku, svobodno gibljejo.
Razmere v Lendavi so se zaostrile v sredo, ko so se prebežniki sprehajali po mestu, občani pa so zaradi tega množično klicali policijo, po gostilnah pa začeli zbirati podpise pod peticijo, v kateri so zapisali, da želijo odstranitev nastanitvenega centra v Lendavi, ker naj ne bi bil na primernem mestu. K postavitvi centra z večjimi bivalnimi kapacitetami januarja letos lokalna skupnost ni dala soglasja, občani pa o dogajanju niso bili ustrezno uradno obveščeni. Zato so zaskrbljeni, prestrašeni in se počutijo ogrožene, stopnja varnosti pa naj bi se z nastanitvijo prebežnikov še poslabšala. Nastajala naj bi tudi škoda v gospodarstvu in turizmu, so prepričani podpisniki peticije.
Incidentov s prebežniki v Sloveniji niDržavni sekretar na ministrstvu za notranje zadeve (MNZ) Boštjan Šefic jim je pojasnil, da v Sloveniji ni bilo še nobenega incidenta med državljani in prebežniki, da pa imamo zdaj v državi tri vrste prebežnikov, in sicer tiste, ki so v postopku za vrnitev na Hrvaško, tiste, ki bodo vrnjeni v svojo državo, in tiste, ki v EU-ju niso zaprosili za azil, vendar jih Slovenija ne more vrniti v njihovo državo.
""Policija sicer lahko v določenih primerih začasno omeji njihovo gibanje, vendar morajo biti za to izpolnjeni pogoji, torej gre za ukrep, ki je potreben zaradi varnosti oziroma kršenja javnega reda in miru, vendar pa generalne prepovedi ni in zakonske določbe moramo spoštovati,"" je poudaril Šefic in nadaljeval, da pripravljajo nova navodila o režimu v nastanitvenih centrih.
MNZ in policija se zavzemata za možnost omejevanja gibanja, če je to potrebno zaradi varnosti, vendar so o tem tudi drugačna mnenja, je sklenil Šefic. Direktor Policijske uprave Murska Sobota Damir Ivančić pa je pojasnil, da je bilo v Lendavi deset dni 55 tujcev, ki so jih zavrnile avstrijske oblasti, dva sta zaprosila za azil, danes pa jih je bilo še okoli 40. ""Varnost v Pomurju se ni poslabšala, razmere so pod kontrolo,"" je ocenil Ivančič..
.Za reševanje prebežniške problematike je potreben strpen dialog in iskanje skupnih rešitev, sta se strinjala Šefic in lendavski župan Anton Balažek, spravljive sklepe pa so potrdili tudi občinski svetniki. Po besedah župana v Lendavi strpno in s humanitarno gesto sprejemajo prebežnike, s predstavniki drugih občin pa želi k predsedniku vlade, da bi ga seznanil s težavami, tudi gospodarskimi, ki jih imajo zaradi nastale situacije.
Dva shoda v LjubljaniSpomnimo, da so svoje nasprotovanje namestitvi prebežnikov v njihovo bližino do zdaj že izrazili prebivalci Kranja in Logatca, za v soboto pa sta napovedana tudi dva shoda v Ljubljani. Eden proti namestitvi prebežnikov v Samski dom na Kotnikovi, drugi pa v podporo.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/dogovor-policij-balkanske-poti-do-580-prebeznikov-dnevno/386809,prebežniki,"
					26. februar 2016 ob 13:46,zadnji poseg: 26. februar 2016 ob 15:55
					Ljubljana - MMC RTV SLO, STA","
Al. Ma.
",Dogovor policij balkanske poti: do 580 prebežnikov dnevno,"Generalni direktorji policij držav na balkanski migrantski poti so se ""ob upoštevanju avstrijskih kvot in izkušenj glede zavračanj dogovorili za številčne omejitve - za tranzit okvirno 580 prebežnikov na dan. 
Informacijo so sporočili s slovenske Generalne policijske postaje (GPU), dogovor je bil sprejet 18. februarja v Zagrebu. Šefi policij Avstrije, Slovenije, Hrvaške, Srbije in Makedonije so odločitev sprejeli soglasno, torej tudi s strinjanjem Hrvaške, upoštevale pa naj bi ga vse podpisnice.
Pojasnilo GPU-ja je prišlo po odmevni izjavi srbskega notranjega ministra Nebojše Stefanovića za televizijo Pink. Stefanović je razkril, da je Srbija dobila uradno obvestilo tako od Slovenije kot od Hrvaške, da državi sprejemata do 500 prebežnikov dnevno.
Toda kot kaže, se Hrvaška tega ne drži. Na GPU-ju so namreč povedali, da je sosednja država v Slovenijo v četrtek ""pripeljala skoraj 850 migrantov, kar bistveno presega dogovorjene omejitve, zato smo jih opozorili na sprejeti dogovor"". 
Hrvaška: Le od danes naprejNa hrvaškem notranjem ministrstvu so povedali, da so jih slovenski kolegi v četrtek zvečer obvestili, da bodo od danes naprej lahko sprejemali le 580 beguncev na dan. ""O tem smo nemudoma obvestili kolege v Srbiji,"" je dejala tiskovna predstavnica hrvaškega notranjega ministrstva Jelena Bikić.
Skupen način popisa in prevozaVodje policij so na omenjenem srečanju v Zagrebu podpisali izjavo o skupnem načinu profiliranja, registracije in organiziranega prevoza beguncev oz. migrantov od makedonsko-grške meje do ciljnih držav Avstrije ali Nemčije. V njej so se po navedbah GPU-ja ""zavezali, da bodo dnevni tranzit skozi države Zahodnega Balkana omejili na tako število, da bo mogoče učinkovito izvajati preveritve vsakega migranta v skladu s schengenskimi pravili"".
Srbski minister Stefanović je tudi napovedal, da bo v torek v Beogradu potekal operativni sestanek, ki se ga bodo med drugim udeležili direktorji policij Grčije, držav z balkanske migracijske poti, Nemčije in Nizozemske, poroča srbska tiskovna agencija Tanjug. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/grki-zavrnili-obisk-avstrijske-ministrice-v-idomeniju-caka-4-000-prebeznikov/386803,prebežniki,"
					26. februar 2016 ob 12:55,zadnji poseg: 26. februar 2016 ob 13:54
					Atene - MMC RTV SLO","
T. J.
",Grki zavrnili obisk avstrijske ministrice; v Idomeniju čaka 4.000 prebežnikov,"Avstrijska notranja ministrica Johanna Mikl-Leitner je želela obiskati Grčijo, a so Atene njeno željo zavrnile in s tem še dodatno prilile olje na ogenj v odnosih med državama.
Na grškem zunanjem ministrstvu so za nemško tiskovno agencijo DPA potrdili, da so zavrnili prošnjo avstrijske notranje ministrice za obisk begunskega taborišča v Grčiji. To se je zgodilo dan po tem, ko je Grčija v četrtek na pogovor poklicala svojega veleposlanika na Dunaju zaradi ministrskega srečanja v sredo v avstrijski prestolnici, na katerega Grčija ni bila povabljena.
Odnosi so se zaostrili prav zaradi tega srečanja zunanjih in notranjih ministrov držav balkanske poti o migracijah, kamor Atene niso bile vabljene, poroča francoska tiskovna agencija AFP. Avstrija je večkrat obtožila Grčijo, da je neuspešna pri nadzoru zunanje meje Evropske unije, ker je dovolila prehod meje tako velikemu številu prebežnikov.
Oster odziv grškega ministra za migracijeNa četrtkovem srečanju notranjih ministrov EU-ja v Bruslju je Mikl-Leitnerjeva pod vprašaj postavila tudi mesto Grčije v schengenskem območju. ""Če gre res za to, da ni mogoče zavarovati grške zunanje meje, a je potem to še lahko schengenska zunanja meja?"" se je vprašala. Grški minister za migracije Janis Muzalas je bil v odzivu oster. Dejal je, da Mikl-Leitnerjeva izkrivlja resnico in ""vodi Avstrijo v naraščajoča sovražna dejanja proti Grčiji in EU-ju"". ""Naša država varuje svoje meje, ki so prav tako meje Evrope,"" je med drugim pripomnil Muzalas.
Grčija verjame, da je Avstrija s svojimi ukrepi spodbudila vrsto dodatnih omejitev pri sprejemanju prebežnikov v državah na balkanski poti, kar je ustvarilo ozko grlo prav v Grčiji. Tisoče prebežnikov je namreč obtičalo v Grčiji, potem ko je Makedonija začela zavračati prehod Afganistancev ter vzpostavila pregled dokumentov za Sirce in Iračane.
V Idomeni še prihajajo prebežnikiMedtem na grško-makedonsko mejo še naprej prihajajo množice prebežnikov, ki želijo po balkanski poti v Evropo. V kraju Idomeni in okolici po podatkih človekoljubnih organizacij čaka več kot 4.000 državljanov Sirije, Afganistana, Pakistana in Maroka. Po podatkih grške policije je ponoči na območju Idomenija v Makedonijo vstopilo samo 150 sirskih beguncev.
Razmere so napete tudi v makedonskem tranzitnem centru Tabanovci ob makedonsko-srbski meji, kjer že pet dni prebiva okoli 300 migrantov iz Afganistana, ki jih je Hrvaška v preteklih dneh vrnila Srbiji, ta pa Makedoniji. Predstavnica Rdečega križa v tem centru Sanja Rosevska je dejala, da je vse več prebežnikov bolnih. V centru ni dovolj postelj za vse, ki so obtičali na tem območju.
Omejitev vstopa v celinsko GrčijoGrške oblasti nameravajo omejiti pritok prebežnikov v celinski del države. Todoris Dricas, grški minister, ki je pristojen za obalno stražo, je povedal, da bodo s trajekti z otokov v Egejskem morju v pristanišče Pirej v prihodnjih dneh prepeljali manj migrantov kot doslej. ""Zaradi zastoja v celinskem delu moramo upočasniti pritok,"" je poudaril minister. Prebežnikom bodo izdali manj vozovnic za trajekte kot doslej, zmanjšali pa bodo tudi število trajektov za njihov prevoz. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/crna-kronika/policija-o-incidentu-s-prebezniki-z-nozem-ni-grozil-nihce/386755,prebežniki,"
					25. februar 2016 ob 19:26
					Ljubljana - MMC RTV SLO, STA","
A. Č.
",Policija o incidentu s prebežniki: Z nožem ni grozil nihče,"Na Policijski upravi Ljubljana so potrdili, da je skupina okoli 10 tujcev želela vstopiti v lokal, a jim je to preprečil varnostnik, o grožnjah z orožjem pa ni bilo prijave.
Ljubljanski policisti so bili v sredo ponoči obveščeni, da je skupina tujcev želela vstopiti v Parlament pub, a jim je varnostnik to preprečil, ker so dajali videz opitosti. Po poročanju nekaterih medijev naj bi pri tem eden izmed njih tudi potegnil nož in z njim grozil varnostniku. Predstavnica ljubljanske policijske uprave (PU) je za MMC pojasnila, da je policijo poklical varnostnik, a v popisu dogodka ni omenil, da bi mu kdo grozil z nožem.
Ob prihodu policistov je del skupine kraj že zapustil, ostali so le še štirje. Policisti so jih identificirali in ugotovili, da gre za državljane Irana. Pri nobenem niso našli nevarnih predmetov, obiskovalci gostinskega lokala pa tudi niso podali nobene prijave o nadlegovanju ali grožnjah tujcev.
Policisti v zvezi z dogodkom ne izvajajo nobenih dejavnosti več, saj niso ugotovili elementov kaznivega dejanja ali prekrška. Na splošno pa v povezavi z aktualnimi dogodki spremljajo varnostne dogodke in zagotavljajo varnost vseh ljudi, so v sporočilu za javnost še navedli na PU-ju Ljubljana.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/nemcija-zaostrila-azilno-zakonodajo-in-v-afganistan-ze-vrnila-125-prebeznikov/386746,prebežniki,"
					25. februar 2016 ob 17:59
					Berlin - MMC RTV SLO, STA","
K. Št.
",Nemčija zaostrila azilno zakonodajo in v Afganistan že vrnila 125 prebežnikov,"Nemčija je potrdila nov azilni sveženj, ki predvideva hitrejši izgon obsojenih tujcev in zavračanje neupravičenih prosilcev za azil. V sredo so z letalom v Afganistan že vrnili 125 ljudi.
Vseh 125 ljudi, ki jim je Nemčija zavrnila prošnjo za azil, naj bi se v Afganistan vrnilo prostovoljno. Nemški notranji minister Thomas de Maiziere pa je zatrdil, da bo Nemčija Afganistanu pomagala pri obnovi.
T. i. drugi azilni sveženj, ki ga je sprejel spodnji dom nemškega parlamenta v Berlinu, pospešuje obravnavo prošenj za azil in prinaša odlog združitve nekaterih prebežnikov s svojci. Paket bo v petek obravnaval zgornji dom nemškega parlamenta bundesrat, ki ga bo dokončno sprejel.
Cilj nove zakonodaje je predvsem pospešiti azilne postopke in s tem med drugim olajšati deportacijo t. i. ekonomskih migrantov, katerih prošnje za azil Nemčija ne sprejme, izpostavlja nemški portal Deutsche Welle.
Nova zakonodaja predvideva vzpostavitev posebnih sprejemnih centrov po državi, kjer bodo prošnje prosilcev za azil iz držav, ki veljajo za varne, in tistih, ki oblastem ne bodo želeli pomagati pri procesiranju njihovih prošenj, obravnavali hitro, nato pa jih verjetno tudi hitro vračali v domovine. V teh centrih bodo prebežniki bivali, obravnava njihove prošnje pa bo lahko trajala največ tri tedne. Bo pa po novem precej težje preprečiti izgon prebežnika na podlagi zdravstvenih razlogov.
Združitev družin oseb s subsidiarnim statusom po dveh letihNovi sveženj prav tako prinaša odlog združitve oseb s subsidiarno zaščito z družinami. Ta ukrep je bil od opozicijskih poslancev med razpravo med najostreje kritiziranimi. Posameznik s subsidiarno zaščito bo lahko po novem družino v Nemčijo pripeljal šele po dveh letih, to bo veljalo tudi za mladoletnike. Subsidiarno zaščito prejmejo tisti, ki nimajo pravice do azila, a jim v domovini grozi nasilje, smrtna kazen ali mučenje. Tisti, ki so v Nemčiji dobili pravico do azila ali pa jo še bodo, bodo po drugi strani še naprej imeli pravico do združitve družin.
Zaostrena nemška azilna zakonodaja je bila sprejeta s 429 glasovi za proti 147, štirje poslanci so se vzdržali. Ta rezultat kaže, da glede azilnega paketa ni popolnega soglasja niti v vladni koaliciji krščanskih demokratov in socialistov ter socialdemokratov, glede na to, da ima opozicija v bundestagu skupaj 127 sedežev.
Nesoglasje glede števila sprejetih beguncevPoslanci koalicije in opozicije so se pred sprejetjem paketa, ki so ga ostro kritizirale organizacije za pomoč beguncem, prepirali o tem, koliko beguncev lahko Nemčija sprejme in kaj mora storiti za zagotovitev njihove integracije, navaja nemška tiskovna agencija DPA. Ukrepi za pospešitev procesa obravnave prošenj za azil so sicer del že jeseni sprejetega prvega azilnega paketa, ki je začel veljati 1. novembra, s katerim se je Nemčija odzvala na prihod večjega števila prebežnikov.
Ukrep o hitrejšem izgonu tujcevNemški poslanci so danes ločeno sprejeli tudi predlog, ki olajša izgon tujcev, ki so zagrešili kazniva dejanja. Dogovor o tem ukrepu so v Berlinu sprejeli po silvestrskem dogajanju v Kölnu in drugje, ko je več sto moških, večinoma arabskega in severnoafriškega porekla, izvajalo spolne napade in rope obiskovalcev silvestrovanja.
Nemška kanclerka Angela Merkel se je zaradi svoje politike do beguncev znašla pod pritiskom v lastnih vrstah, za zdaj pa kljub temu zavrača določitev zgornje meje sprejema števila beguncev in zaprtje meja v Evropi, namesto tega pa vztrajno zagovarja skupni evropski pristop.
Do Nemčije kritična sosednja AvstrijaBerlin ne more hkrati podpirati Grčije pri sprejemanju prebežnikov, ki prihajajo iz Turčije in bi želeli neovirano potovati proti severu, hkrati pa druge države pozivati k omejevanju prehajanja prebežnikov, je kritična vlada na Dunaju, ki od Nemčije zahteva, da zavzame jasno stališče glede prihajanja prebežnikov.
Nemčija se vseskozi zavzema za skupen evropski pristop pri reševanju prebežniške krize, medtem ko je Avstrija prejšnji teden presenetila z enostransko odločitvijo, da bo vsak dan dovolila svojo južno mejo prečkati le 3.200 prebežnikom in omejila število dnevnih prošenj za azil na 80.
Do leta 2020 v Nemčijo 3,6 milijona beguncevNemški mediji poročajo, da bo v državo do leta 2020 prišlo 3,6 milijona beguncev, vsako leto približno pol milijona. Časopis Süddeutsche se pri tem sklicuje na interne napovedi ministrstva za gospodarstvo in energijo. Številka 3,6 milijona je bila izračunana na podlagi 2,5 milijona, ki jih pričakujejo med letoma 2016 in 2020, ter ob dejstvu, da jih je 1,1 milijona v državo prispelo že lani, navaja Deutsche Welle. Ministrstvo je za časopis pojasnilo, da so pripravili ""čisto tehnično"" oceno o tem, koliko beguncev bi lahko prišlo, in sicer kot del napovedi gospodarske rasti. Ocena je bila narejena po posvetovanju z drugimi ministrstvi.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjihtukaj.
"
http://www.rtvslo.si/slovenija/sviz-se-huduje-uciteljstvo-je-zavezano-k-vzgajanju-za-medsebojno-strpnost/386740,prebežniki,"
					25. februar 2016 ob 17:22,zadnji poseg: 25. februar 2016 ob 17:26
					Kranj/Ljubljana - MMC RTV SLO, STA","
T. H.
","Sviz se huduje: ""Učiteljstvo je zavezano k vzgajanju za medsebojno strpnost""","""Če ni pravočasnih in popolnih informacij, se razrašča strah,"" v odzivu na ravnanje nekaterih učiteljev ob predlogu, da se v bližnjem dijaškem domu nastanijo mladoletni prosilci za azil, opozarja ravnateljica kranjske gimnazije.
Ravnateljica Gimnazije Franceta Prešerna Mirjam Bizjak pravi, da je razumljivo, da so ob migracijskih tokovih vsi bolj ali manj negotovi ali celo prestrašeni, da sta v današnjih razmerah svetovnih civilizacijskih premikov ob sočasnem pomanjkanju pravih ukrepov, strategij in informacij negotovost in strah v družbi in med ljudmi neizogibna.
Po njenih navedbah so se starši njihovih gimnazijcev, ki prebivajo v dijaškem domu, ob informaciji o nastanitvi mladih prebežnikov v negotovosti in strahu obrnili na zaposlene na šoli in jih prosili za pomoč. ""Žal na šoli nismo imeli uradnih informacij, ki bi jih lahko dali staršem. Dobili smo le podatek, da v dijaški dom v naši neposredni bližini za začetek prihaja do 22 mladih prebežnikov,"" je pojasnila.
Ob tem je zanikala govorice, da naj bi zaposleni na šoli podpisovali peticijo. ""Vse, kar so moji sodelavci izrazili, je skrb in strah za varnost dijakov in potreba po ustreznih uradnih informacijah ter varnostnih zagotovilih in ukrepih,"" je navedla. Kot je dodala, je šola namreč dolžna in odgovorna poskrbeti za varno okolje vzgoje in izobraževanja najranljivejše populacije mladih, ki jim je zaupana.
""Razumljivo je, da smo v aktualnih razmerah migracijskih tokov brez primere vsi bolj ali manj negotovi ali celo prestrašeni, zato ne gre obtoževati ljudi zaradi strahu pred neznanim,"" meni Bizjakova. Po njenih besedah je zato toliko pomembnejša vloga odločevalcev, da vsem omogočijo ""pravočasne, popolne in verodostojne informacije in ustrezne varnostne ukrepe, da se strahovi ne razraščajo in da bomo kot družba lahko ustrezno pomagali tistim, ki zdaj potrebujejo našo pomoč"".
Sviz prepričan, da so učitelji ravnali nesprejemljivoV Sindikatu vzgoje, izobraževanja, znanosti in kulture Slovenije (Sviz) pa so kot nesprejemljivo označili nasprotovanje skupine učiteljev nastanitvi begunskih otrok. Ker so med njimi zelo verjetno tudi člani sindikata, so danes sindikatu zavoda posredovali prošnjo za čimprejšnji sestanek s članstvom na šoli. Prepričani so, da je slovensko učiteljstvo zavezano k vzgajanju za medsebojno strpnost in spoštovanje drugačnosti.
V Svizu so ponovno pozvali k strpnosti do soljudi v stiski in obsodili vsakršen sovražni govor. Slovensko politiko in sodne oblasti pa so pozvali, naj mnogo odločneje nastopijo proti sovražnemu govoru, ki se neobvladano razplamteva v zadnjih tednih.
Enako meni tudi premierPodpise 24 profesorjev gimnazije Franceta Prešerna, ki so se podpisali proti nastanitvi otrok prebežnikov v dijaški dom, je tudi premier Miro Cerar na današnji novinarski konferenci po seji vlade označil za nesprejemljive, ravnateljici dijaškega doma v Kranju Juditi Nahtigal pa je izrekel podporo in pohvalo za njeno pokončno držo.
""Seveda se zavedamo, da so med prebežniki tudi druge skupine ljudi, zato ta tok neprestano spremlja tudi policija. Zavedamo se tudi, kolikšne so naše integracijske zmožnosti, zato strah ni utemeljen. Ponavljam, ne smemo biti nestrpni in sovražni, Slovenija ima perspektivo, le če bo strpna. Ne smemo pa dovoliti, da se trenutni položaj izkorišča za pozive k nestrpnosti in sovraštvu,"" je opozoril.
Glede napovedi, da se bodo ljudje sami organizirali in varovali vrtce, šole ipd., je v odgovoru dejal, da so te skupine za zdaj še manjše in pojav še ni skrb vzbujajoč, problematične pa so te napovedi iz drugega razloga, in sicer, da se širi neka mentaliteta strahu. ""Naj mi ti ljudje pokažejo, kaj se je takega zgodilo, da so potrebni tako skrajni ukrepi,"" je pozval in dodal, da gre za delovanje nekih političnih akterjev, ki na ta način ščuvajo ljudi. ""Ali se bomo zdaj bali otrok,"" se je vprašal.
Pri tem je za zgled dal Avstrijo, kjer so prebežnike porazdelili po celotni državi, jih nastanili, ljudje so jih vzeli tudi na svoje domove … ""Ne bi sicer pozival, da gremo v isti smeri, a mi smo bistveno manj obremenjeni,"" je dejal v isti sapi.
Ministrica poudarja strpnostMinistrica za izobraževanje, znanost in šport Maja Makovec Brenčič je v odzivu na problematiko otrok, ki v Slovenijo prihajajo brez spremstva, poudarila, da je v teh časih predvsem pomembno biti strpen, še posebej, ko gre za otroke. Po njenem mnenju bi namreč vsi morali imeti pravico do mirnega otroštva in izobrazbe.
Zakon o organizaciji in financiranju vzgoje in izobraževanja določa, da mora sistem izobraževanja temeljiti na vzgajanju medsebojne strpnosti, razvijanju zavesti o enakopravnosti spolov, spoštovanja drugačnosti in sodelovanja z drugimi, na spoštovanju otrokovih in človekovih pravic in temeljnih svoboščin, razvijanju enakih možnosti obeh spolov ter s tem razvijanju sposobnosti za življenje v demokratični družbi, piše v sporočilu za javnost ministrice.
Po njenem mnenju bi namreč morali imeti vsi pravico do mirnega otroštva in izobrazbe. ""Prav bi bilo, da skušamo to omogočiti tudi tistim, ki so se brez staršev znašli v Sloveniji,"" je prepričana ministrica. Ob tem je dodala, da multikulturnost postaja del našega vsakdana, in vprašala, zakaj ne bi v tem skušali iskati bogastva in učenja različnosti.
Pristojna ministrstva vključno z ministrstvom za izobraževanje namreč iščejo ustrezno nastanitev za mladoletne prosilce za azil. Predlog, da bi jih nastanili v kranjskem dijaškem domu, so zaradi nasprotovanja nekaterih, med katerimi so bili tudi učitelji bližnje gimnazije, opustili.
Pahor: Politika ni dovolj prepričljivo naslovila problemov ljudi.Predsednik republike Borut Pahor se je na problematiko odzval v sredo z besedami, da nestrpnost narašča zaradi nezaupanja, to pa zato, ker politika po njegovem mnenju ni dovolj prepričljivo naslovila problemov ljudi.
Pozval je k sprejetju nacionalnega načrta za reševanje prebežniške krize najprej na vladi, nato pa še v DZ-ju. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/grcija-z-dunaja-poklicala-veleposlanico-prebezniki-v-eu-tudi-skozi-albanijo/386734,prebežniki,"
					25. februar 2016 ob 15:59,zadnji poseg: 25. februar 2016 ob 21:52
					Atene, Beograd, Skopje, Tirana - MMC RTV SLO, STA","
K. Št.
","Grčija z Dunaja poklicala veleposlanico, prebežniki v EU tudi skozi Albanijo","Medtem ko ministri v Bruslju iščejo rešitev za begunsko krizo, se razmere zaostrujejo: Grčija je z Dunaja poklicala veleposlanika, Makedonija zaprla mejo, prebežniki pa se usmerjajo v Albanijo.

Avstrijsko zunanje ministrstvo se je na odločitev Grčije odzvalo precej hladno, češ da razumejo ""napetosti v Grčiji, potem ko se je okrepil pritisk nanjo,"" in da ima vsaka država pravico, da odpokliče svoje diplomate.
V Atenah so se za poklic veleposlanice Chryssoule Aliferi na pogovor odločili po srečanju zunanjih in notranjih ministrov balkanskih držav, ki so v sredo na Dunaju razpravljali o migracijah, na srečanje pa Grčija ni bila povabljena. Grško zunanje ministrstvo se je za ta korak odločilo, saj lahko samostojno delovanje posameznih držav v krizi spodkoplje temelje in proces evropskega združevanja.
Na grškem zunanjem ministrstvu so že v torek odločitev Dunaja označili kot ""enostransko in niti najmanj prijazno dejanje"", grški veleposlanik na Dunaju pa je tudi uradno protestiral pri avstrijskih oblasteh. Ministri desetih držav, ki ležijo na t. i. balkanski begunski poti, tudi Slovenije, so se v sredo zavzeli za drastično zmanjšanje števila prebežnikov na tej poti in se strinjali, da je treba v Makedoniji spustiti le tiste prebežnike, ki dejansko potrebujejo zaščito.
Ob vse večjem nezadovoljstvu Bruslja spričo zaostrovanja nadzora na mejah v posamičnih državah narašča tudi zaskrbljenost pred morebitno humanitarno krizo, ki bi lahko izbruhnila predvsem v Grčiji, če bi tam obtičalo večje število beguncev. Grčija ne bo dopustila, da postane evropski Libanon, skladišče človeških duš, je bil v Bruslju odločen grški notranji minister Joanis Muzalas. Grčija tudi ne bo pristala na enostranske ukrepe, je še dejal in opozoril, da lahko tudi njegova država sprejme enostranske ukrepe.
Makedonija za prebežnike zaprla mejoPosledice odločitve na Dunaju se očitno že udejanjajo, saj je Makedonija za prebežnike znova zaprla mejni prehod pri Gevgeliji, tudi sicer pa čez mejo spušča le Sirce in Iračane. Po poročanju makedonskih medijev v sprejemnem centru na grški strani meje pri kraju Idomeni na nadaljevanje poti čaka okoli 2.800 prebežnikov, še 800 jih je v neposredni bližini sprejemnega centra. Po poročanju avstrijske tiskovne agencije APA je zjutraj grško-makedonsko mejo prestopilo le 100 prebežnikov iz Sirije in Iraka, nato pa so mejo zaprli.
Novo pot v Evropo skozi Albanijo in Črno goro Kot kaže, pa zaradi zaostrenih ukrepov na makedonski meji prebežniki svojo pot preusmerjajo skozi Albanijo, saj so albanske oblasti na južni meji z Grčijo Kakavia, ki je od Tirane oddaljena 250 kilometrov, prestregle skupino 12 Pakistancev, ki so poskušali skozi Albanijo priti do Črne gore in nato nadaljevati pot proti Nemčiji. Albanska policija zato po navedbah lokalnih medijev namerava okrepiti svojo navzočnost na meji z Grčijo. Glavna pot prebežnikov je do zdaj potekala skozi Grčijo, Makedonijo in Srbijo.
Tihotapci si manejo rokePo poročanju nemške tiskovne agencije dpa zavrnjeni prebežniki v Grčiji vedno bolj navezujejo stike s tihotapci ljudi, ki jim obljubljajo nove poti proti srednji Evropi. Nove ""tarife"" za alternativne poti skozi Albanijo ali prevoz v zabojnikih na ladjah proti Italiji naj bi zdaj bile od 2.500 do 3.000 evrov na osebo.
Srbija načrtuje napotitev vojske na mejoPotem ko je zaradi novih razmer večkilometrsko ograjo na meji s Turčijo postavila Bolgarija, ki je med drugim vojski odobrila večja pooblastila in ji s tem omogočil napotitev na mejo, se za podoben ukrep odloča tudi Srbija.
""To ne pomeni, da bo vojska poslana na mejo, saj imamo z razpoložljivimi silami vse dobro pod nadzorom. Je pa vedno dobro, da so vse sile v pripravljenosti, če bodo vsi ti ljudje z različnih koncev želeli vstopiti v Srbijo,"" je dejal srbski notranji minister Nebojša Stefanović. Kot je dodal, bi takšen tok prebežnikov predstavljal tveganje, ki ga srbske oblasti ne želijo dopustiti. 
V Beogradu, ki je ta teden vnovič omenil možnost postavitve ograje na meji z Makedonijo, bo še danes potekalo zasedanje sveta za nacionalno varnost, na katerem bodo verjetno odredili večjo pripravljenost vojske.
Slovenska vojska z novimi pooblastili na mejiIzjemna, policijska pooblastila pri varovanju državne meje imajo od srede tudi pripadniki Slovenske vojske (SV). Vojska bo razporejena na tiste dele zelene meje, kjer je pričakovati največ nezakonitih prestopov meje, skupaj s policijo pa opozarja in napotuje ljudi, jim začasno omejuje gibanje ter sodelujejo pri obvladovanju skupin in množic.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/nato-bo-v-egejskem-morju-resene-prebeznike-vracal-turciji/386710,prebežniki,"
					25. februar 2016 ob 12:13
					Bruselj - MMC RTV SLO, Reuters, STA","
G. V.
",Nato bo v Egejskem morju rešene prebežnike vračal Turčiji,"Natove ladje v okviru misije v Egejskem morju za omejevanje množičnih migracij bodo prebežnike in begunce, ki jih bodo rešili na morju, vračale v Turčijo, če bodo prišli od tam.
V Natu so se dogovorili o načrtu, ki so ga 11. februarja sprejeli na predlog Nemčije, Grčije in Turčije, pri čemer je bilo ključno, da dorečejo podrobnosti z Ankaro, ki je pokazala zadržanost do sprejemanja prebežnikov in beguncev, ki bi jih rešili na morju.
Generalni sekretar Nata Jens Stoltenberg je sporočil, da bo Nato sodeloval v mednarodnih prizadevanjih za ustavitev nezakonite trgovine z ljudmi in nezakonitih migracij v Egejskem morju. Pri tem je poudaril, da naloga zavezništva ni vračanje plovil s prebežniki, a morajo po mednarodnem pravu njihove ladje reševati ljudi v težavah, tako kot katera koli druga plovila. Če bodo rešili prebežnike, ki bodo prišli iz Turčije, pa jih bodo v Turčijo vrnili, je pojasnil.
Ladje Nata so v okviru operacije v Egejsko morje prispele prejšnji teden, kjer izvajajo nadzor in opazovanje, pri čemer zavezništvo vzpostavlja tudi direktne povezave z agencijo EU Frontex.
Tesno sodelovanje Nata in EU-jaNamen operacije je grške in turške oblasti opremljati z obveščevalnimi podatki, tako da bodo lažje ukrepale proti tihotapcem z ljudmi in kriminalnim družbam, ki prispevajo k migrantski krizi, je povedal Stoltenberg.
Štiri Natova plovila, ki sodelujejo v operaciji, so pod nemškim poveljstvom, na njih pa so tudi kanadski, grški in turški mornarji in častniki. Delujejo lahko v grških in turških ozemeljskih vodah. Turčija in Grčija se po besedah Stoltenberga sicer nista dogovorili za napotitev svojih sil v vode ali zračni prostor druge države, saj imata dolgoletne ozemeljske spore.
Izpostavil je še, da je naloga Nata olajšati sodelovanje in izmenjavo informacij med Grčijo in Turčijo, saj sta obe članici zavezništva, medtem ko je samo Grčija članica EU-ja. Ob tem je še izpostavil, da današnji dogovor pomeni, da Nato sodeluje z EU-jem tesneje kot kdajkoli doslej.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/evropska-unija/ministrica-gyoerkoes-znidar-ce-ne-bo-skupnih-kriterijev-bo-slovenija-bolj-odlocno-ukrepala/386645,prebežniki,"
					24. februar 2016 ob 16:28,zadnji poseg: 24. februar 2016 ob 16:39
					Dunaj - MMC RTV SLO, STA","
B. V.
","Ministrica Györkös Žnidar: Če ne bo skupnih kriterijev, bo Slovenija bolj odločno ukrepala","Notranja ministrica Vesna Györkös Žnidar je poudarila, da so za uspešno obvladovanje prihoda prebežnikov potrebni skupni kriteriji za vstop prebežnikov na balkansko pot v Makedoniji.
Ministrica se je udeležila konference o migracijah na Dunaju, na skupni novinarski konferenci sodelujočih ministrov pa je poudarila, da se je položaj na zahodnobalkanski migrantski poti znova začela zapletati in da prihaja do napetosti na posameznih mejah.
Kritična je bila do severnejših evropskih držav na tej poti. ""Na eni strani imamo države, ki še vedno govorijo o politiki odprtih vrat, istočasno pa zaostrujejo politiko sprejema. Na drugi strani pa so države, ki so soočene z realnim stanjem, torej s tisoči migrantov, ki si želijo doseči svoje ciljne države in ne želijo ostati v državah na poti,"" je povedala.
""Slovenija bo storila vse za zaščito svojih interesov""Na konferenci so se strinjali, da morajo ciljne države, ki vodijo politiko odprtih vrat, a v praksi hkrati omejujejo vstop prebežnikov, jasno definirati, koliko ljudi oziroma koga so pripravljene sprejeti, je dejala ministrica. ""Slovenija ne more biti žrtev neusklajenih politik držav na severu in ne priznava nesprejemljivih politik držav pred nami, ki postopajo po principu čim hitrejšega prehoda migrantov čez njihovo ozemlje,"" je dejala ministrica.
""Če ne bo spoštovanja dogovora na podlagi skupnih kriterijev, bo tudi Slovenija prisiljena v še bolj odločno ukrepanje na svoji meji. S prakso zavračanja se ne strinjamo, a bomo storili vse za zaščito svojih interesov,"" je opozorila ministrica Györkös Žnidar.
Ob tem pa je dodala, da je treba rešitve za prihod prebežnikov najti tudi v Grčiji in v sodelovanju s Turčijo. ""A Slovenija in ostale države na migrantski poti ne moremo le čakati na zaprtje meje na severu, ampak si moramo prizadevati za zmanjšanje toka,"" je dejala ministrica Györkös Žnidar.
Ministrica Györkös Žnidar hvali MakedonijoKonferenca na Dunaju je, kot je dejala, ena zadnjih priložnosti za dogovor o skupnih standardih za obvladovanje migracijskega toka na zahodnobalkanski poti. ""V odsotnosti skupne evropske rešitve je v tem trenutku lahko edina konstruktivna smer dogovor, ki temelji na skupnih kriterijih za vstop na zahodnobalkansko pot v Makedoniji,"" je povedala ministrica. Pohvalila je Makedonijo, ki da trenutno opravlja zelo pomembno delo pri preprečevanju prihoda prebežnikov, čeprav sploh ni članica EU-ja ali schengenskega območja.
Pozvala je še, naj vse države prevzamejo odgovornost za profiliranje prebežnikov v Makedoniji, da ne bo prišlo do zavračanja prebežnikov na posameznih mejah.
Slovenija s svojimi ukrepi spoštuje svoje mednarodne obveznosti in deluje po schengenskih pravilih na način, ki je v dani situaciji mogoč, je zatrdila ministrica. Porast števila prošenj za azil v Sloveniji v zadnjem času pa po njenih besedah dokazuje, da država ne vodi samo politike prevoza prebežnikov.
Erjavec poudaril na pomen miru v SirijiKonference se je udeležil tudi zunanji minister Karl Erjavec, ki je kot eno izmed glavnih težav aktualne prebežniške krize izpostavil vojno v Siriji. ""Ne glede na razvoj dogodkov v širši bližnjevzhodni regiji se je treba zavedati, da je še veliko ljudi, ki si bodo iz različnih, tudi ekonomskih razlogov prizadevali za vstop v Evropo z Bližnjega vzhoda, Afrike in Azije. Evropska unija tudi zato potrebuje skupno migracijsko politiko,"" so sporočili z zunanjega ministrstva (MZZ).
Na MZZ-ju poudarjajo, da moramo kljub pritiskom na odnose med državami na t. i. balkanski begunski poti ""poskrbeti, da odnosi med nami ostanejo pristni in konstruktivni"".
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/kolumne/boris-vasev/odnos-do-beguncev-nadaljevanje-politike-z-istimi-sredstvi/386571,prebežniki,"
					24. februar 2016 ob 08:25
					Ljubljana - MMC RTV SLO","
Boris Vasev, MMC
",Odnos do beguncev: nadaljevanje politike z istimi sredstvi,"Kar je za del javnosti šokanten porast rasističnega in skrajnodesničarskega diskurza in delovanja, je pravzaprav le nov simptom večdesetletnega stanja slovenske družbe.
Še nikoli ni bil strah tako razvrednoten, kot je te dni. Da je bil v Šenčurju tako prozorno zlorabljen za odkrito promocijo domobranstva in skrajne nacionalistične retorike ter - ne oklevajmo - sovraštva, pa nas ne sme zavesti. Ne gre namreč za novost, temveč zgolj za negovanje dolgoletne tradicije izključevanja, prakse, s katero ima slovenska družba, ne zgolj politika, bogate izkušnje.
Strah jih je za otroke in ženske, govorijo protibegunski protestniki. Begunci posiljujejo, kradejo, ubijajo, izvajajo nasilne spreobrnitve v islam, vse s pomočjo vlade, vpijejo. Tudi nasprotnike enakih pravic istospolno usmerjenih ljudi je bilo le strah za otroke. Tudi geji posiljujejo in otroke spreobračajo v homoseksualnost. In vsakokratno množico, ki je protestirala proti nastanitvi romske družine Strojan, je bilo le strah za varnost. Strahu imamo toliko, da bi lahko postal slovenski izvozni artikel številka ena, a kaj, ko ga nimamo kam izvoziti. Trgi so s to robo nasičeni povsod po Evropi in širše.
A priznajmo si. Ne gre za strah, ampak za s strahom zgolj okrašeno patološko potrebo po izključevanju različnih skupin ljudi, odvisno od zgodovinskega trenutka. Kdor je šokiran nad pozivi k pobijanju in izgonu beguncev, je očitno prespal leta, ko se je izganjalo in pozivalo k linču izbrisanih kot agresorjev in špekulantov. Prespal je Ambrus, napad na Cafe Open, prespal je ohranjanje sužnjelastniškega odnosa do bosanskih delavcev in krajo deviznih prihrankov varčevalcev Ljubljanske banke, prespal je pamflet ""Tomaža Majerja"". Mar ni naravnost perverzno, da ravno ljudje, ki so zakrivili vse to, ali pa so se s tem vsaj goreče strinjali, zdaj pozivajo Slovenijo in Evropo, naj se končno prebudi?
Smo sposobni slišati, ko poči?Ja, begunci so novi izbrisani. Vprašajmo se: mar ne bi nasprotniki nastanitve beguncev teh najraje kar izbrisali? Mar ne bi tisti, ki so na zadnjem referendumu glasovali proti izenačitvi pravic LGBT+, teh ljudi najraje kar izbrisali? Del javnosti in medijev ter seveda politike se je opogumil in postal odkrito rasističen. A ogorčen del družbe se moti, ko pravi, da bo zaradi tega počilo. Počilo je namreč že večkrat. Izbris je bil pok. Referendumsko zatiranje LGBT+ je pok. Kraja deviz tujih varčevalcev je pok. Poka, kolikor hočemo. Ta pok je permanenten. Vprašanje je le, kako občutljiv politični sluh imamo.
A ko govorimo o porastu odkritega rasizma in skrajnega nacionalizma, ne smemo kriviti le SDS-a in družbenouničujoče politike te stranke, ki skuša prisrfati na oblast na valovih, v katerih se utapljajo enkrat ""trenirkarji"", drugič pedri ali samske ženske, tretjič begunci (ti tudi dobesedno). Slišimo mali pok vsakič, ko spregovori premier Cerar? Slišimo, kako legitimizira po naravi izključujočo nacionalistično retoriko na tiskovnih konferencah, slišimo sozvočje njegovega izrazoslovja z rasističnim pozivom Slovenija Slovencem? Naj krivdo za rezilno žico na meji pripišemo Janši ali Cerarju? Kdo je udejanjil pozive skrajnih desničarjev, ki so na shodu v Ljubljani zahtevali vojsko na meji? Kdo govori o beguncih, migrantih, prebežnikih kot o statističnem podatku, kdo z birokratsko in varnostno govorico te ljudi tako dehumanizira, da so vir ""strahu"" tudi njihovi otroci?
Gre torej za ""poslovanje kot običajno"". Če je Clausewitz dejal, da je vojna nadaljevanje politike z drugimi sredstvi, je odnos Slovenije (tako dela družbe kot politike) do beguncev zgolj nadaljevanje politike z istimi sredstvi.
Ko tudi papež in Angela Merkel nista več dovoljOdzivi na prihod beguncev pa nam služijo tudi za analizo vezi med njihovimi nasprotniki po Evropi. Kaj jih povezuje in druži? Kaj je polje preseka njihovih interesov? Zanimivo je, kako se radikalizirajoča desnica obrača proti Angeli Merkel, svoji donedavni junakinji - kraljici Evrope - in papežu Frančišku. Celo voditelj organizacije, ki temelji na izključevanju in omejevanju pravic (žensk, homoseksualcev), ni več dovolj izključujoč, da bi nosil naziv ""moralnega vzora"". Empatija do beguncev je bila kaplja čez rob.
Podobno usodo doživlja nemška kanclerka. Ko je teptala Grčijo in njej ter vsej Evropi vsiljevala t. i. varčevalne ukrepe, je bila zgled, zaradi izraza pripravljenosti za sprejem beguncev pa je prenehala biti primerna za fototrenutek in je postala tarča. Protibegunske in protiLGBT ter podobne skupine in stranke tako očitno ne združuje določena politična usmeritev ali svetovni nazor, ampak predvsem peneča sla po izključevanju, ki se enkrat manifestira kot nacionalizem, drugič kot homofobija, tretjič kot odkriti rasizem.
Imejmo to v mislih, ko bomo naslednjič spremljali proteste, kot so bili tisti v Logatcu, Kranju ali Šenčurju, in čas, porabljen za posmeh ""traktorašem"", raje vložimo v artikulacijo odgovora, ki bo uspešno diskreditiral izključujoče -izme, od janšizma do cerarizma.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/v-ljubljano-prispeli-prvi-prosilci-za-azil-v-logatcu-protestni-shod/386543,prebežniki,"
					23. februar 2016 ob 16:12,zadnji poseg: 23. februar 2016 ob 21:06
					Ljubljana - MMC RTV SLO, Televizija Slovenija, STA","
G. K.
",V Ljubljano prispeli prvi prosilci za azil; v Logatcu protestni shod,"V samski dom na Kotnikovi ulici v Ljubljani je prispela prva skupina prosilcev za mednarodno zaščito v naši državi. V Logatcu je bil večerni protest proti azilnemu domu.
Prihajajo predvsem iz držav, za katere se je balkanska pot zaprla. Na primer iz Nigerije, pa iz Irana, kjer je postalo nevarno za povratnika, ki je v času prebivanja v Ameriki spremenil svojo vero, je za TV Slovenija povedal eden izmed prosilcev. ""Sem iz Irana, ampak odraščal sem v Ameriki, v Los Angelesu,"" je še povedal Iranec, ki je pritrdil, da bo zaprosil za azil v Sloveniji, saj mu je tukaj všeč in si želi ostati. ""To je zelo lepa država in ni prav veliko ljudi naokoli, ljudje pa so prijazni. To je vse, kar potrebujem,"" je sklenil. V dom na Kotnikovi, ki sprejme 90 ljudi, so tako nastanili 40 prosilcev za azil.
Azilantski dom v Ljubljani obstaja že od časov vojn v nekdanji Jugoslaviji, in sicer na cesti v Gorice, kjer je prostora za okoli 200 ljudi, na Kotnikovi pa za 90. Naloga krajevne skupnosti je, da se prebežniki uspešno vključijo v okolico, nam je povedal vodja mestnega oddelka za civilno obrambo in zaščito Robert Kus: ""Kar se tiče lokalne skupnosti, je njihova naloga pomoč državi pri vključevanju teh ljudi v izobraževalne sisteme, tu gre predvsem za otroke, in zagotavljanje zdravstvene oskrbe.""
Spomnimo, da je vlada na včerajšnji dopisni seji sprejela sklep o ustanovitvi dveh podružnic azilnega doma. Za podružnici je določila samski dom na Kotnikovi ulici v Ljubljani in prostore izobraževalnega centra za zaščito in reševanje v Logatcu. Odzivi na sklep vlade so različni. Od sprejemanja do nasprotovanja zaradi premajhne informiranosti.
.
.Slovenija je pred kratkim razširila seznam varnih izvornih držav, iz katerih prebivalci, razen v izrednih primerih, niso upravičeni do azila. Dodane države so Bosna in Hercegovina, Črna gora, Kosovo, Makedonija, Srbija, Bangladeš, Turčija, Egipt, Tunizija, Maroko in Alžirija. Vladni načrt za primer povečanja prošenj za mednarodno zaščito predvideva povečanje namestitev za največ 900 prosilcev. Trenutno jih lahko Azilni dom na ljubljanskem Viču sprejme nekaj več kot 200, z obema izpostavama Kotnikova in Logatec še enkrat toliko, je poročala TV Slovenija..
.
Protestni shod v LogatcuTudi v Logatcu že imajo izkušnje s prebežniki, vendar si želijo več informacij o načrtih za azilni center. Zato so krajani pripravili večerni protestni shod proti vzpostavitvi azilnega centra. Župan Berto Menart je bil o vsem skupaj seznanjen bolj posredno: ""Sem na strani naših občanov, ker moram kot župan ščititi lokalno skupnost. Zaupam našim organom, ministrstvu za notranje zadeve, da bodo poskrbeli za varnost.""
Domačine skrbi predvsem, da bodo v njihovi bližini naselili skupine prebežnikov, ki se vračajo iz Evrope. Zaradi načrtovanega centra se čutijo ogrožene, so izpostavili krajani. Po besedah udeleženca shoda Mitje Prosena so se za protest odločili na podlagi informacij iz medijev. Na območju, kjer je predvidena izpostava azilnega doma, živijo večinoma družine z majhnimi otroki, zato ta lokacija po mnenju krajanov ni primerna, je pojasnil.
Krajani: ""Nočemo drugod zavrnjenih prebežnikov""Krajani Logatca niso absolutno proti prebežnikom iz ranljivih skupin, kot so družine z otroki, nikakor pa v svoji bližini ne želijo prebežnikov, ki so jih zaradi različnih razlogov, tudi nasilnih dejanj, zavrnile druge države, je pojasnil Prosen.
Občina Logatec je bila o domnevni vzpostavitvi izpostave azilnega doma obveščena prek sredstev javnega obveščanja, odločitev pa naj bi sicer izhajala že iz samega kontingenta načrta vlade glede reševanja prebežniške problematike. Do zdaj sicer niso prejeli še nobenega uradnega sporočila, so navedli na spletni strani občine.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/zaradi-sestih-prebeznikov-mlajsih-od-15-let-obsedno-stanje-v-dijaskem-domu-kranj/386511,prebežniki,"
					23. februar 2016 ob 11:26,zadnji poseg: 23. februar 2016 ob 18:49
					Kranj - MMC RTV SLO, STA","
A. Č., G. K.
","Zaradi šestih prebežnikov, mlajših od 15 let, ""obsedno stanje"" v dijaškem domu Kranj","Ministrstva so kot eno izmed možnosti nastanitve mladoletnih prebežnikov predlagala Dijaški in študentski dom Kranj, kar pa je naletelo na buren odziv staršev.
Mladoletni prebežniki, ki nimajo spremstva odraslih in so v Sloveniji prosili za azil, so do zdaj navadno bivali v centru za tujce ali azilnem domu, ob pričakovanem povečanju števila prebežnikov pa jim želijo oblasti najti drugo namestitev. V ta namen so si ministrstva, pristojna za reševanje problematike, ogledala več dijaških domov. V nekaterih izmed njih so bili ti otroci že nastanjeni, z njimi so imeli dobre izkušnje, je ocenila ravnateljica omenjenega doma, Judita Nahtigal.
Dijaški in študentski dom Kranj ima po njenih navedbah več stavb, nastanjeni pa bi bili v stavbi, kjer dijakov ni. Na kranjski občini so pojasnili, da gre za tretje nadstropje študentskega doma. Nahtigalova je pred odločitvijo zato želela govoriti s starši njihovih dijakov in organizirala sestanek.
Za MMC je Nahtigalova povedala, da je vabila poslala staršem vseh njihovih 66 dijakov, odzvalo se jih je 20. In takoj ko je v četrtek poslala vabila, je že začela dobivati odzive staršev, ki so vabilo posredovali občini Kranj, gimnaziji Franceta Prešerna in Smučarski zvezi Slovenije (SZS). V domu namreč biva veliko dijakov s statusom športnika, ki se ukvarjajo z zimskimi športi in tako je bilo po besedah Nahtigalove že v petek ""obsedno stanje"".
Občina namreč ni bila obveščena o načrtih oblasti, saj ni bila sprejeta še nobena odločitev. Pred sestankom sta ravnateljico zato po njenih besedah obiskala predstavnika občine, ki sta se z njo želela dogovoriti, kako preprečiti naselitev, ker so odklonilno stališče do nastanitve kakršnih koli begunskih centrov v kranjski občini sprejele vse svetniške skupine v kranjskem mestnem svetu.
Nasprotovanje nastanitvi otrok sta zanikali kranjski SMC in SD. 
Iz SMC-ja so sporočili, da njihova svetniška skupina v mestnem svetu kranjske občine nikoli ni podprla kakršnegakoli sklepa, ki bi odražal odklonilno stališče do migrantskih centrov v njihovi občini. Svetniška skupina SMC je glede namestitvenih in migrantskih centrov vedno zavzemala držo podpore in zaupanja v odločitve vlade, so povedali.
""Ti ljudje prihajajo iz hude stiske in kot taki morajo biti deležni naše solidarnosti. Solidarnosti, ki bi si je tudi mi želeli, če bi bile vloge obrnjene. V primeru nastanitve mladoletnih oseb brez staršev pa mora solidarnost prerasti v skrb,"" so se na hude reakcije odzvali v kranjskem odboru SMC-ja.
Tudi v kranjskem SD-ju so podobnega mnenja, saj je njegov predsednik Jani Černe ocenil, da nekateri med ljudi sejejo strah in tako nabirajo politične točke. ""Posebej neprimerno pa je, da bi na podlagi vseh neutemeljenih strahov zavračali mladoletne begunce in s tem pozabili na človekove pravice in dostojanstvo,"" je poudaril Černe.
Naselitvi nasprotuje tudi SZS, češ da bi dijaški dom s prihodom prebežnikov dobil stigmo azilantskega doma, kar bi dijake odvrnilo od vpisa na gimnazijo in treniranja v SZS-jevem panožnem centru, je pojasnila ravnateljica.
SZS zanika nasprotovanjeIz Smučarske zveze Slovenije (SZS) so v odzivu odločno zanikali, da bi nasprotovali naselitvi mladoletnih prebežnikov v Dijaški dom Kranj. Zveze ni nihče po uradni poti vprašal za mnenje, do tega problema pa se tudi ne bodo opredelili. ""Morda je kdo mnenja, da lahko zaradi izjemnih športnih uspehov, ki jih imamo, rešimo vse težave v državi. A žal ni tako"", je za MMC pojasnil predstavnik za stike z javnostjo Tomi Trbovc.
Solidarnost na daljavoPo besedah Nahtigalove je bil ponedeljkov sestanek s starši precej buren. Pričakovala je sicer vprašanja v zvezi z varnostjo in nadzorom, nekatera vprašanja v zvezi s tem so tudi bila upravičena, a staršev se ni dalo prepričati z nobenim argumentom, nekateri strahovi pa so bili absurdni.
Dodala je, da so bili tam tudi predstavniki ministrstev za notranje zadeve, izobraževanje in delo ter tudi vodja ljubljanskega azilnega centra, ki so pojasnili, da gre za začetek le za šest otrok, mlajših od 15 let, a ni nič pomagalo. Starši so zagrozili celo z izpisom otrok iz dijaškega doma, če bi mladoletne prebežnike tja vseeno namestili.
Nekateri starši so sicer izrazili sočutje s prebežniki, a so hkrati dejali, da jih ne želijo tukaj, kar je Nahtigalova opisala z besedami ""solidarnost na daleč"". Tudi 24 profesorjev gimnazije Franceta Prešerna je prispevalo svoje podpise pod ostro nasprotovanje nastanitvi prebežnikov v dom. ""Enotno mnenje prisotnih staršev dijakov je bilo, da so proti nastanitvi mladoletnih prosilcev za azil,"" so zapisali na občini.
Raje bi jih videli v LjubljaniZaradi vsesplošnega neodobravanja ""ni bil noben sklep sprejet, nobena obljuba dana, noben korak naprej narejen"", je dejala Nahtigalova in pojasnila, da bodo oblasti še naprej iskale primerne lokacije za namestitev. Na kranjski občini ob tem menijo, da bi bila primernejša lokacija v azilnem domu v Ljubljani, kjer so prisotne tudi vse strokovne službe, ki se ukvarjajo s to problematiko.
Po besedah Nahtigalove so jo starši tudi vprašali, ali je bila v to situacijo prisiljena, a jim je pojasnila, da ni bilo nobenih pritiskov. Misli, da so izgubili lepo priložnost za vzgojo strpnosti, za katero morajo kot vzgojno-izobraževalna ustanova skrbeti: ""Staršem sem rekla, da bo družba prihodnosti multikulturna, če mi to hočemo ali ne."" Za MMC je sicer povedala še, da je odziv ni presenetil, presenetila pa jo je njegova silovitost.
Varuh: Gre za pomanjkanje človečnostiOtroci brez spremstva so ena najranljivejših skupin, ki trenutno niti ne vedo, kje so njihovi sorodniki, so opozorili iz urada varuha človekovih pravic. Strah pred temi otroki po njihovem mnenju izkazuje pomanjkanje človečnosti, ""zato pristojnim državnim organom predlagajo, naj primerne prostore za nastanitev otrok poiščejo v sredinah, ki jih bodo pripravljene sprejeti z razumevanjem"".
Prostori centra za tujce v Postojni in azilnega doma v Ljubljani niso najprimernejši za namestitev otrok brez spremstva, zato podpirajo prizadevanja, da se najdejo dodatne lokacije, ki bodo otrokom omogočile uresničitev vseh pravic, ki jim pripadajo na podlagi Konvencije o otrokovih pravicah.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/grcija-zacela-umikati-prebeznike-z-makedonske-meje/386509,prebežniki,"
					23. februar 2016 ob 11:26,zadnji poseg: 23. februar 2016 ob 16:33
					Atene - MMC RTV SLO, STA","
T. J., K. S.
",Grčija začela umikati prebežnike z makedonske meje,"Vstop v Idomeni je prepovedan, prebežniki pa zdaj bežijo pred policijo, je sporočil dopisnik TV Slovenija Boštjan Anžin, ki je na grško-makedonski meji. 
Policisti so novinarjem prepovedali dostop do železniškega prehoda Idomeni in v prebežniški center. Kot je povedal Anžin, so izjema predstavniki Visokega komisariata Združenih narodov za begunce (UNHCR) in nekaterim predstavnikom človekoljubnih organizacij. Novinarji so od centra zdaj oddaljeni približno 200 metrov. Policija prebežnike odvaža z avtobusi, nekateri pa se skušajo peš prebiti do meje, kjer pa jih ne spustijo naprej. 
Od ponedeljka, ko so makedonske oblasti zaostrile nadzor na meji, se je nabrala ogromna in vse bolj jezna množica ljudi, predvsem Afganistancev, ki jih niso spustili v Makedonijo. Izbruhnili so protesti in nasilje, nato pa je Makedonija mejo zaprla. Zdaj je grška policija začela odvažati prebežnike. 
""Akcija se je začela,"" je po poročanju nemške tiskovne agencije dpa na televiziji sporočil župan kraja Idomeni Ksantula Supli. Kar pomeni, da se je policijsko posredovanje proti prebežnikom na meji začelo. Obenem so na mejo prispeli prazni avtobusi, da jih odpeljejo drugam. 
Številni Afganistanci brez ustreznih dokumentov Makedonija je začela v ponedeljek čez mejo spuščati le še ljudi iz Sirije in Iraka, iz Afganistana pa ne več. Oblasti v Skopju so sicer zanikale, da bi mejo za Afganistance zaprle. Težava naj bi bila v tem, da so med Afganistanci mnogi taki, ki so pred tem leta živeli v Grčiji, in tudi Srbija naj bi teh ljudi ne sprejemala več. V strahu zaradi ukrepov Avstrije so države na t. i. balkanski poti, ki ne želijo, da bi na njihovem ozemlju ostajale večje množice prebežnikov, zaostrile nadzor nad tokom ljudi.
Posledično se je na grško-makedonski meji in tudi ponekod drugje v Grčiji v ponedeljek nakopičilo več tisoč prebežnikov, ki še naprej prihajajo iz Turčije na grške otoke v Egejskem morju. V torek so jih z otokov v atensko pristanišče Pirej prepeljali novih 1.250. 
Prebežniki na meji - bilo naj bi jih okoli 1.200, večinoma so Afganistanci, a tudi ljudje drugih narodnosti, ki nimajo ustreznih osebnih dokumentov - so začeli protestirati in so blokirali tamkajšnjo železniško progo. Izbruhnilo je tudi nasilje in več sto ljudi je skušalo prebiti zaporo na meji.
Grški protest zaradi nevabilaMedtem pa Grčija protestira, ker ni povabljena na jutrišnje dunajsko srečanje držav o soočanju z begunskim valom na balkanski poti. Nanj so sicer poleg avstrijskih povabljeni notranji in zunanji ministri Albanije, BiH, Bolgarije, Hrvaške, Kosova, Makedonije, Črne gore, Srbije in Slovenije. Na grškem zunanjem ministrstvu so odločitev Dunaja, da vabila na Atene ne naslovi, označili kot ""enostransko in niti najmanj prijazno dejanje"". Kot so še nadaljevali, nameravajo na Dunaju očitno brez Grčije sprejemati odločitve, ki bodo neposredno zadevale Grčijo in grške meje. Grški veleposlanik na Dunaju je tudi uradno protestiral pri avstrijskih oblasteh.
Tudi v Evropski komisiji so bili kritični do konference na Dunaju. Kot je dejala tiskovna predstavnica komisije Natasha Bertaud, so ""zaskrbljeni, da nekatere države članice ukrepajo izven dogovorjenega okvira"". S samo konferenco so sicer v Bruslju seznanjeni, a na njej ne bodo sodelovali, je še pojasnila. Na Dunaju kritiko zavračajo. Kot je dejal predstavnik avstrijskega notranjega ministrstva Karl-Heinz Grundböck, ""ta srečanja (držav Zahodnega Balkana) potekajo znotraj nekega formata in s fiksnimi udeleženci"". Bodo pa povzetek razprav predstavili na zasedanju notranjih in pravosodnih ministrov EU v četrtek v Bruslju.
Grčija pa je Avstrijo napadla tudi zaradi ukrepov, s katerimi je ta omejila vstop prebežnikov na svoje ozemlje ter sprožila domino učinek po balkanski poti, kar je že povzročilo težave v Grčiji - in to, kot je poudaril za migracije pristojen minister Joanis Muzalas, le nekaj ur po tem, ko je bilo na vrhu EU dogovorjeno, da bodo meje zaenkrat ostale odprte.
Letos v Evropo prišlo že več kot 100.000 prebežnikov V Evropo je preko Sredozemskega morja letos prišlo že več kot 100.000 prebežnikov, pri poskusu prečkanja morja pa jih je 413 izgubilo življenje, je sporočila Mednarodna organizacija za migracije (IOM). Samo v Grčijo je od 1. januarja prispelo 102.547 prebežnikov, 7.507 jih je prispelo v Italijo.
Po podatkih IOM-a v Grčiji je zgolj februarja na grške otoke prispelo 42.861 migrantov. Med njimi je največ Sircev, Afganistancev, Iračanov, Irancev in Pakistancev, so pa tudi Maročani, Somalci in državljani Bangladeša. Lani je število prebežnikov, ki so prišli v Evropo, številko 100.000 preseglo julija.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/nemcija-se-ne-strinja-z-avstrijskim-resevanjem-begunske-krize/386481,prebežniki,"
					23. februar 2016 ob 06:54,zadnji poseg: 23. februar 2016 ob 13:18
					Berlin - MMC RTV SLO, Radio Slovenija","
T. J.
",Nemčija se ne strinja z avstrijskim reševanjem begunske krize,"Spor med Avstrijo in Nemčijo se glede postopanja s prebežniki nadaljuje. Berlin je kritičen do odločitve Avstrije o dnevnih kvotah. 
Kot iz Berlina za Radio Slovenija poroča Polona Fijavž, je nemški notranji minister Thomas de Maiziere dejal, da Avstrija lahko odloča o tem, koliko oseb lahko pri njih zaprosi za azil, ne pa tudi o tem, koliko jih bo poslala naprej proti Nemčiji.
Maiziere je ob tem povedal, da se je Dunaj tega lotil povsem napačno. S tem, ko je Avstrija uvedla omejitev sprejemov in prehodov za prebežnike, je Nemčija izgubila zaveznico znotraj Evropske unije. ""O tem, koliko prosilcev za azil bo ostalo v Avstriji, to je popolnoma njihova odločitev, ampak da rečejo, da jih lahko gre 3.200 naprej v Nemčijo, to je pa napačen signal. Število je občutno previsoko, tega ne bomo sprejeli, prepričan sem, da bomo v četrtek, na srečanju notranjih ministrov govorili o tem,"" meni nemški minister.
Po mnenju de Maiziera je še dva tedna časa, da se sprejme skupni evropski dogovor o reševanju begunske krize. Kaj bi se zgodilo, če tega ne bo, ni želel ugibati. Je pa nemška fundacija Bartelsman objavila študijo, po kateri bi vnovični nadzor na mejah znotraj schengenskega območja države Evropske unije v desetih letih stal 470 milijard evrov. Vnovične mejne kontrole bi namreč podaljšale transport dobrin, to bi povečalo stroške zaradi skladiščenja in zaposlenih, že tako šibka gospodarska rast v Uniji pa bi bila še bolj pod pritiskom, ugotavlja študija. 
Danska podaljšala mejni nadzorDanska je sporočila, da bo začasni nadzor na meji z Nemčijo podaljšala do 4. marca. Köbenhavn je 4. januarja zaradi navala prebežnikov začel izvajati kontrole na 15 mejnih prehodih z Nemčijo, potem ko je sistematičen nadzor na meji z Dansko uvedla Švedska. Kot je povedala danska ministrica za imigracijo in integracijo Inger Stojberg, je vlada v Köbenhavnu kontrole na meji ocenila kot nujne za zagotovitev reda in varnosti na Danskem.
Poudarila je tudi, da pritisk na zunanje meje EU-ja ostaja povečan, mejni nadzor ohranja tudi Švedska. Danska je nadzor prvič podaljšala že 2. februarja. Stojbergova je ob tem v pismu Evropski komisiji navedla, da je bilo med 4. januarjem in 17. februarjem kontrolam podvrženih okoli 193.000 ljudi, 716 ljudem so vstop v državo odrekli, 104 pa obtožili zaradi suma tihotapljenja ljudi. Poleg Danske in Švedske trenutno začasni nadzor na schengenskih notranjih mejah izvajajo še Norveška, Nemčija, Avstrija in Francija.
"
http://www.rtvslo.si/news-in-english/what-did-policemen-find-in-possession-of-migrants/386462,prebežniki,"
					22. February 2016 ob 19:03
					Ljubljana - MMC RTV SLO","

",What did policemen find in possession of migrants?,"According to General Police Directorate no weapons, explosive devices, or similar object have been found in possession of any migrant. The knives which have been found were almost in all cases small-size knives intended to be used in food preparation.
During the recent visit of the President of the Republic Borut Pahor in Prague an agreement was made that the Czech Republic would sent the fourth contingent of their policemen as aid to the Slovenian police. Some of their colleagues who had already returned from their mission to Slovenia are causing problems for the Czech Police with their statements in public about what is going on in Slovenia.
In the beginning of February the Czech policeman Martin Herzan who was stationed at the Slovenian-Croatian border in the end of last year said for the Czech daily newspaper Pravo that his team had uncovered dozens of radical Islam fighters, and that they had confiscated several kilograms of weapons per day. The Slovenian police had supposedly let into the European Union also those migrants who had had on their mobile phones videos of torture and killing of people.
The head of the Czech police Tomas Tuhy denied Herzan's allegations and announced a disciplinary procedure against him, saying that policemen are not allowed to disclose to media information which cannot be proved.
The policeman David Predota who had led the Czech policemen at the Slovenian-Croatian border and who was decorated by President Pahor at the occasion of the President’s visit to Prague among other things said that they had confiscated suspicious object and weapons from migrants, and handed it to the Slovenian colleagues. Yet the potential weapons confiscated from migrants consisted mostly of razorblades. Some more weapons had been found, but never in larger quantities.
General Police Directorate: All migrants were checked The answer of the General Police Directorate regarding the statements of the Czech policeman is that every migrant entering Slovenia goes through a check based on certain indicators, and those which are by those indicators considered as individuals who according to certain standards might be terrorist, potential fighters, or other kind of extremists, go through additional procedures.
""Additional safety checks include, besides the registration procedure, a number of other activities from safety check up, conversations, gathering of information on persons they had been travelling with, to verification of certain circumstances detectives and policemen had noticed at those procedures. Several tens of such persons who had been excluded based on the mentioned indicators under suspicion that they had possibly participated in armed conflicts went through additional checks, but in no cases our suspicions had been confirmed, or any other suspicion connected with terrorism,"" General Police Directorate explained for MMC.
""No conditions whatsoever have been noticed which would demand restrictive measures (suspicion of a criminal act), but we did inform the countries into which those individual were heading,"" they explained and emphasized that until this moment no weapons, explosive device or similar objects modified for the purpose of attack have been found on any of the migrants.
At the safety check policemen temporarily confiscate different object, e.g. lighters, scissors, razorblades, knives, bottle openers… As a rule the knives are small-sized, intended for preparation of food, General Police Directorate assures.
As far as recordings of torture and killing, the policemen explain that migrants only rarely possess printed photos which might be used in further procedure. ""Based on the Article 219.a of the Criminal Procedure Act, telephones and other electronic data carriers can be adequately searched, and the needed proofs secured. There must be valid reasons to suspect a criminal act which is officially prosecuted. Detailed conversations with a number of migrants in possession of such photographs in mobile phones showed that people save such photos in order to show the world the atrocities happening in their countries. They wish to make the world see the brutality of terrorists, and substantiate their need to flee from their homes and seek shelter in other countries,"" the representative of the General Police Directorate explains the controversial video material.
Gregor Cerar; Translated by G. K.
"
http://www.rtvslo.si/begunska-kriza/kaj-so-policisti-nasli-pri-prebeznikih/386435,prebežniki,"
					22. februar 2016 ob 13:37,zadnji poseg: 22. februar 2016 ob 13:50
					Ljubljana - MMC RTV SLO","
Gregor Cerar
",Kaj so policisti našli pri prebežnikih?,"Na GPU-ju pojasnjujejo, da pri nobenem prebežniku ni bilo odkrito orožje ali eksplozivno sredstvo in podobni predmeti. Pri nožih gre tako rekoč v vseh primerih za manjše nože, ki se uporabljajo v prehranske namene.
Med nedavnim obiskom predsednika republike Boruta Pahorja v Pragi je bil sklenjen dogovor, da Češka na pomoč slovenski policiji pošlje še četrti kontingent svojih policistov. Nekateri njihovi kolegi, ki so se že vrnili z misije v Sloveniji, pa povzročajo češki policiji težave s svojimi izjavami v javnosti o tem, kaj se dogaja v Sloveniji.
Na začetku februarja je češki policist Martin Herzan, ki je konec preteklega leta deloval na slovensko-hrvaški meji, v pogovoru za češki dnevnik Pravo povedal, da je njegova ekipa med prebežniki odkrila na ducate radikalnih islamskih borcev. Prebežnikom pa so vsak dan zaplenili več kilogramov orožja. Slovenska policija pa naj bi v EU spustila tudi prebežnike, ki so imeli na svojih telefonih videoposnetke mučenja in ubijanja ljudi.
Prvi mož češke policije Tomas Tuhy je zavrnil Herzanove navedbe in napovedal, da bo proti njemu uveden disciplinski postopek, saj po njegovih besedah policisti ne smejo podajati medijem informacij, ki jih ne morejo dokazati.
Policist David Predota, ki je vodil češke policiste na slovensko-hrvaški meji in ga je predsednik Pahor odlikoval ob obisku Prage, je med drugim povedal, da so prebežnikom odvzeli sumljive predmete in orožje ter ga izročili slovenskim kolegom. Med morebitnim orožjem, ki so ga odvzeli prebežnikom, pa so bile večinoma britvice. Našli so tudi nekaj drugega drugega orožja, vendar nikoli v večjih količinah.
GPU: Vsi prebežniki so preverjeniNa Generalni policijski upravi (GPU) glede navedb češkega policista pravijo, da vsakega prebežnika, ki vstopi v Slovenijo, preverijo z indikatorji, na podlagi katerih se z osebami, ki bi lahko ustrezale merilom, da bi bili lahko teroristi, potencialni borci ali podobni skrajneži, opravijo dodatni postopki.  
""V dodatnem varnostnem preverjanju smo s takimi osebami poleg registracijskega postopka  opravili še vrsto drugih dejavnosti, od varnostnih pregledov, razgovorov, zbiranja obvestil o osebah, s katerimi so potovale, do preverjanja določenih okoliščin, ki so jih kriminalisti in policisti zaznali pri teh postopkih. Za nekaj deset oseb, ki so bile izločene na podlagi indikatorjev in je obstajal sum, da bi lahko sodelovale v oboroženih spopadih, smo dodatno preverjali, a v nobenem primeru se ni to potrdilo niti ne kak drug sum v povezavi s terorizmom,"" so za MMC povedali na GPU-ju.
""V nobenem primeru pa niso bili ugotovljeni kakršni koli pogoji za uporabo omejevalnih ukrepov (sum kaznivega  dejanja), smo pa obveščali države, kamor so bile te osebe namenjene,"" še dodajo in poudarjajo, da do tega trenutka pri nobenem izmed prebežnikov ni bilo odkrito orožje ali eksplozivno sredstvo in podobni predmeti, prirejeni za napad.
Policisti v okviru varnostnih pregledov začasno odvzemajo različne predmete, kot so vžigalniki, škarje, britvice, noži, odpirači za steklenice ... Pri nožih pa gre tako rekoč v vseh primerih za manjše nože, ki se uporabljajo v prehranske namene, navajajo na GPU-ju.
Kar zadeva posnetke mučenja in ubijanja, policisti pravijo, da prebežniki le redko posedujejo tiskane fotografije, ki bi jih lahko uporabili v nadaljnjem postopku. ""Telefone in druge elektronske nosilce podatkov je mogoče na podlagi 219. a člena ZKP ustrezno preiskati in zavarovati dokaze, ki se iščejo. Torej obstajati morajo utemeljeni razlogi za sum uradno pregonljivega kaznivega dejanja. V razgovorih s številnimi prebežniki, ki so posedovali take fotografije v mobilnih telefonih, je bilo v poznejših podrobnih razgovorih ugotovljeno, da jih posamezniki hranijo, ker želijo svet opozoriti na to, kakšne grozote se dogajajo v njihovih državah. Z njimi želijo dokazati brutalnost teroristov in utemeljiti, zakaj so bili prisiljeni zapustiti domove in poiskati zatočišče v drugih državah,"" o spornem videogradivu pojasnjujejo na GPU-ju.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/v-grciji-ujetih-ze-vec-kot-5-000-ljudi-madzarska-meja-popusca/386429,prebežniki,"
					22. februar 2016 ob 12:53,zadnji poseg: 22. februar 2016 ob 13:42
					Atene - MMC RTV SLO, STA","
K. Št.
","V Grčiji 'ujetih' že več kot 5.000 ljudi, madžarska meja popušča","Okoli 4.000 prebežnikov je obstalo v pristanišču Pirej pri Atenah, saj države na t. i. balkanski poti zaostrujejo nadzor meja. Bodeča žica na madžarski meji vse manj učinkovita.
Po poročanju nemške tiskovne agencije DPA je z grških otokov v Egejskem morju v pristanišče Pirej danes zjutraj prispelo okoli 4.000 novih prebežnikov. Če bi zadeve potekale kot do zdaj, bi te ljudi z avtobusi prepeljali proti severu na mejo z Makedonijo, nato pa bi pot nadaljevali naprej proti severu oziroma zahodu. A avtobusov tokrat ni bilo. Grške oblasti naj bi jih odpovedale v želji, da preprečijo kopičenje ljudi in morebitne nasilne izgrede na grško-makedonski meji, piše DPA.
Kot je v nedeljo zvečer na televiziji povedal grški minister za migracije Joanis Muzalas, je namreč na meji že več kot 5.000 ljudi, za katere ne vedo ali oziroma kdaj bodo lahko nadaljevali pot. Obenem je Makedoniji očital, da krši zavezo držav, dano na nedavnem vrhu EU-ja, da vsaj do vrha s Turčijo 6. marca ne bodo zapirale svojih meja za begunce iz Sirije, Iraka in Afganistana.
Makedonija spušča Sirce in IračaneMakedonija, ki ni članica EU-ja, namreč po novem prek meje spušča le še ljudi iz Sirije in Iraka, iz Afganistana pa ne več. V strahu zaradi ukrepov Avstrije so namreč države na t. i. balkanski poti, ki ne želijo, da bi na njihovem ozemlju ostajale večje množice migrantov, zaostrile nadzor nad tokom ljudi in to je eden izmed ukrepov v tej smeri.
Po poročanju Blica pa je sprejemni center Šid v Srbiji zapustilo 150 ljudi, ki so se kar po avtocesti odpravili proti Hrvaški. Pri vasi Adaševci, okoli 700 metrov pred mejnim prehodom Batrovci, jih je ustavila srbska policija, ki jih je skušala vrniti v sprejemni center.
Ljudje v skupini so se izrekli za Afganistance in Pakistance, ki pa jih hrvaške oblasti ne spustijo čez mejo. Iz Šida na Hrvaško prebežnike sicer vozi vlak. Ustavljene prebežnike bodo po posredovanju UNHCR-ja premestili v center za begunce v Principovcu.
Bodeča žica na madžarski meji vse manj učinkovitaMadžarska policija pa je zaznala vse večje število nezakonitih prehodov meje s Srbijo, čeprav so na tem mestu septembra lani postavili ograjo iz bodeče žice. Decembra so policisti ujeli 270 prebežnikov, ki so ograjo ali prerezali ali preplezali, januarja 550, v prvih 20 dneh februarja pa že več kot 1.200.
Madžarska je s postavitvijo do štiri metre visoke ograje iz bodeče žice vzdolž 175 kilometrov dolge meje s Srbijo septembra lani sprožila val ogorčenja. Potem ko je ograjo postavila najprej na meji s Srbijo in nato še na meji s Hrvaško, je število prebežnikov na Madžarskem drastično upadlo. Avstrijska agencija APA ob tem dodaja, da se begunska oziroma migrantska pot prek Madžarske očitno znova reaktivira.
V skladu s sporno zakonodajo, sprejeto septembra lani, je sicer nezakonito prečkanje meje na Madžarskem kaznivo dejanje, za poškodovanje bodeče žice na meji pa je zagrožena triletna zaporna kazen.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
 
"
http://www.rtvslo.si/svet/avstrija-v-nedeljo-sloveniji-vrnila-66-prebeznikov/386367,prebežniki,"
					21. februar 2016 ob 22:17
					Skopje - MMC RTV SLO, STA","
B. V., K. S.
",Avstrija v nedeljo Sloveniji vrnila 66 prebežnikov,"Avstrijske oblasti so zvečer zavrnile 66 beguncev, večinoma Sircev in Iračanov, in jih po 22. uri vrnile v Slovenijo. Slovenija jih je čez dan v skupinah po 150 skupaj predala Avstriji 800. Skupino 66 prebežnikov bodo prepeljali v center za tujce v Postojni, oziroma bodo predani Hrvaški, je poročala TV Slovenija.
Avstrija bo jutri na mejo s Slovenijo poslala še dodatnih 450 vojakov. Vojaki, skupaj jih bo 1.450, bodo policiji pomagali preverjati ljudi in vozila, ki vstopajo v državo, hkrati bodo pomagali varovati zeleno mejo.
Makedonske oblasti od danes afganistanskim prebežnikom ne dovolijo več vstopa v državo iz Grčije. Edina zakonita vstopna pot v državo naj bi bila Gevgelija. Kot je povedal grški policijski vir, so afganistanske pribežnike na makedonski meji vrnili v Grčijo, vstop pa so dovolili le Sircem in Iračanom. Navedbe je potrdil tudi grški vladni vir, ki je ob tem obsodil enostranske ukrepe pri obvladovanju migrantske krize. Dodal je, da jih Skopje o tej odločitvi uradno ni obvestilo. Dokler se stvari ne razjasnijo, bo grška policija Afganistancem, ki so prek grških otokov prišli do Aten, preprečila, da bi prišli do makedonske meje. S tem želijo preprečiti, da bi bili zavrnjeni šele na mejii.
Makedonija je od lanskega novembra sicer v državo dovolila samo prosilcem za azil iz Afganistana, Sirije in Iraka. Državljane drugih držav makedonske oblasti štejejo za ekonomske migrante in jih vrnejo v Grčijo.
V prehodnem sprejemnem v centru v Idomeniju je bilo danes 200 Afganistancev, ki niso smeli čez mejo, je povedal Aleksander Vulgaris, predstavnik Visokega komisariata ZN za begunce (UNHCR). Po podatkih grškega vira je dopoldne na grški strani meje pri mejnem prehodu Idomeni na vstop v Makedonijo skupaj čakalo skoraj 4000 beguncev.
Predstavnik makedonske nevladne organizacije LEGIS Jasmin Rexhepi je potrdil, da so Afganistance na meji ustavili, ker je na severu Makedonije zavrnjenih 700 Afganistancev, saj naj bi Srbija zanje zaprla svojo mejo. ""Makedonija je danes zjutraj začela izvajati to selekcijo, potem ko je videla, da ti afganistanski migranti ne bodo mogli oditi iz države,"" je dodal.
Srbija zanika zapiranje mejSrbski minister za delo Aleksandar Vulin, ki je pristojen za migracije, sicer zanika, da bi Srbija na kakršen koli način zaprla mejo z Makedonijo, Bolgarijo ali katero drugo državo. Dodal je, da bodo od polnoči na makedonsko-grški meji začeli izvajati nov sistem registracije beguncev, kot so se minuli teden dogovorili šefi policij na balkanski migrantski poti.
""Na naših mejah se nič ne spreminja, a bodo predstavniki vseh držav, ki so podpisali dogovor, izvajali skupen nadzor nad prebežniki na grško-makedonski meji,"" je dejal. Tam pa bodo po njegovih besedah zadrževali ljudi, ki iz katerega od razlogov na morejo priti do svojega končnega cilja, in to v skladu s politiko držav na migrantski poti. Gre za Avstrijo, Slovenijo, Hrvaško, Srbijo in Makedonijo. AFP sicer navaja, da je dejal, da ""se ima vsakdo pravico gibati na našem ozemlju v skladu s pravili, ki sta jih postavili Avstrija in Slovenija"".
Tanjug je dopoldne poročal, da 2750 beguncev na grški strani meje čaka v avtobusih na prehod meje. Makedonija naj bi v soboto zvečer uvedla tudi preverjanje potnih listov in osebne preglede; doslej naj bi za prehod meje zadoščal dokument, ki so ga izdali v žariščnih točkah Grčiji, v katerem je bilo navedeno, da je oseba prijavljena kot begunec. Ker niso imeli potnih listov, so danes zavrnili okoli 15 iraških Kurdov.
V 24 urah so do danes do 6. ure zjutraj v Makedonijo dovolili le 310 prebežnikom iz Grčije.
"
http://www.rtvslo.si/begunska-kriza/koliko-stroskov-je-imela-slovenija-do-zdaj-s-prebezniki/386396,prebežniki,"
					21. februar 2016 ob 19:59
					Ljubljana - MMC RTV SLO","
B. R.
",Koliko stroškov je imela Slovenija do zdaj s prebežniki?,"Lani je Slovenijo obvladovanje migrantskega toka stalo 25 milijonov evrov. 12 milijonov smo dobili mednarodne finančne pomoči. 
A ko govorimo o stroških, ki jih je imela Slovenija doslej z obvladovanjem migrantskega toka, moramo biti natančni. Že pri tem, da ločimo med migranti, prosilci za azil in begunci. Denar od države dobijo samo prosilci za azil in begunci. Slovenijo je do zdaj prešlo približno 470.000 ljudi.
Vabljeni k ogledu videoprispevka novinarke Tadeje Anžlovar v Dnevniku.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/evropska-unija/razklana-britanija-ce-ostanemo-v-eu-ju-bomo-bolj-izpostavljeni-teroristicnim-napadom/386377,prebežniki,"
					21. februar 2016 ob 16:12,zadnji poseg: 21. februar 2016 ob 18:28
					London - MMC RTV SLO, STA","
K. S.
","Razklana Britanija: ""Če ostanemo v EU-ju, bomo bolj izpostavljeni terorističnim napadom""","""Če Velika Britanija ostane v EU-ju, bomo bolj izpostavljeni terorističnim napadom, kot je bil tisti v Parizu,"" opozarja britanski minister za delo Duncan Smith, njegova izjava pa kaže na ostro delitev znotraj vlade glede ""brexita"". Premier David Cameron zdaj zagovarja britanski obstanek v Uniji.
Duncan Smith, ki vodi kampanjo za izhod Britancev iz EU-ja, je v pogovoru za BBC pod vprašaj postavil učinkovitost omejitve dostopa do britanskega sistema socialnih pravic za priseljence iz drugih držav članic, kar je del dogovora, ki si ga je z EU-jem izbojeval Cameron.
Minister meni, da bi prebežniki, ki prihajajo v EU, lahko na koncu končali v Veliki Britaniji brez pravega premisleka glede njihovih motivov. ""Koncept odprtih meja nam ne omogoča, da bi preverjali in nadzirali ljudi, ki prihajajo,"" opozarja Duncan Smith. ""Videli smo, kaj se je zgodilo v Parizu, kjer so celo večnost načrtovali napade, tako da - kdo si upa zagotoviti, da ne razmišljajo že o naslednji tarči!""
Na vprašanje, ali res meni, da članstvo v EU-ju Veliko Britanijo bolj izpostavlja napadom, podobnim pariškim, pa: ""Mislim, da ob trenutnem statusu odprtih meja mnogi od nas menijo, da dejansko obstaja več možnosti za take napade in moramo zato glede tega nekaj ukreniti.""
Ministrove izjave neposredno oporekajo Cameronovim, ki pravi, da je Velika Britanija znotraj EU-ja ""varnejša in močnejša"" in da bi odhod iz Unije pomenil ""skok v temo"". Ob tem je opozoril, da bi odhod iz EU-ja Veliki Britaniji dal ""iluzijo neodvisnosti"", ne pa tudi polnega nadzora.
Johnson za brexitPremier je pozval tudi priljubljenega konservativnega župana Londona Borisa Johnsona, naj podpre obstanek Velike Britanije v EU-ju, saj bi to lahko povzročilo veliko spremembo v kampanji, ki se zavzema za izstop države iz unije. Johnson sicer sodi med enega od favoritov za naslednika Camerona na položaju premierja, ki se mu bo mandat iztekel leta 2020.
A Johnson, ki doslej svojega stališča še ni izrazil, je zdaj sporočil, da bo podprl stališče, da naj Velika Britanija odide iz EU-ja. ""Zavzemal se bom za glasovanje za odhod,"" je dejal Johnson. S tem je zadal močan udarec Cameronu, ki se zavzema za ohranitev Velike Britanije znotraj EU.
Je pa iz njegovih izjav zaznati, da kampanje ne bo vodil. Dejal je, da se je Cameron izredno dobro odrezal na pogajanjih na vrhu EU-ja, da pa ""ne more nihče realistično trditi, da gre za temeljno reformo EU ali odnosa Velike Britanije z EU"".
""Ne sme biti zmešnjave glede čudes Evrope in počitnic v Evropi in fantasične hrane in prijateljstev ... s političnim projektom, ki v bistvu traja že desetletja,"" je dodal ter pozval k novemu odnosu z EU na podlagi trgovine in sodelovanja.
Škoti proti izstopuBrexit zagovarja tudi vodja UKIP-a Nigel Farage, ki meni, da bi glas proti pomenil, da je Velika Britanija tista, ki vodi lastno usodo. Doslej se je za izstop iz Unije opredelilo šest ministrov Cameronove vlade, tudi njegov tesen sodelavec in prijatelj, pravosodni minister Michael Gove.
So pa odločno za obstanek v Uniji Škoti in v primeru Brexita celo grozijo z novim referendumom o škotski neodvisnosti. ""Če bo Velika Britanija kljub nasprotovanju Škotske junija na referendumu glasovala za izhod iz EU-ja, potem se bo okrepil pritisk, naj Škotska ponovno organizira referendum o neodvisnosti,"" opozarja Nicola Sturgeon, predsednica Škotske nacionalne stranke in škotske vlade. Sturgeonova je ob tem poudarila, da podpira obstanek v EU-ju, z njo pa se strinja večina Škotov.
Cameronu je v petek na vrhu EU-ja po maratonskih pogovorih z voditelji preostalih članic uspelo doseči dogovor o reformi Unije, ki bi omogočila obstanek Velike Britanije v EU. Predvideva omejitve dostopa do britanskega sistema socialnih pravic za priseljence iz drugih članic Unije in izvzetje Velike Britanije iz tesnejšega povezovanja EU. Referendum je razpisal za 23. junij.
"
http://www.rtvslo.si/begunska-kriza/foto-protestniki-v-sencurju-proti-migrantskemu-centru/386318,prebežniki,"
					20. februar 2016 ob 15:28,zadnji poseg: 20. februar 2016 ob 17:04
					Šenčur - MMC RTV SLO, STA","
G. C., Foto: Bobo/Žiga Živulović jr.; Jan Novak
",Foto: Protestniki v Šenčurju proti migrantskemu centru,"Pred poslopjem nekdanjega Baumaxa v Šenčurju je potekal protestni shod proti migrantskemu centru. Na prizorišču se je zbralo okoli 3.000 ljudi, bližnjo cesto so zasedli traktorji, udeleženci pa so se odpravili na krajši pohod po parkirišču.
Na parkirišču pred nekdanjim Baumaxom je bilo sicer nekoliko manj ljudi, stavbo so varovali tudi varnostniki. Več ljudi je zasedlo bližnji travnik in sredino krožnega križišča, od koder so spremljali protestno vožnjo traktorjev, opremljenih s slovenskimi zastavami in transparenti. Na prikolici enega od traktorjev je bilo opaziti tudi repliko džamije.
Udeleženci shoda so se odpravili na protestni pohod po parkirišču in bližnji cesti, na kateri je promet zastal, in so jo nato tudi zaprli za promet. 
Med udeleženci shoda je bilo opaziti nekatere aktualne in nekdanje vidnejše slovenske politike, med njimi poslance SDS-a Žana Mahniča, Branka Grimsa in Andreja Čuša, pa nekdanjega tržiškega župana Pavla Ruparja, ki je povedal, da sam ni proti nikomur, želi pa si, da bi bili državljanke in državljani v enakovrednem položaju s prebežniki.  ""Nihče ni proti tujcem, če pridejo in v miru živijo, ni pa dopustno, da država tolče lastne ljudi,"" je dejal.
Poslanec SDS-a Žan Mahnič se je protesta udeležil kot poslanec, izvoljen na Gorenjskem, saj nasprotuje migrantskim centrom po Sloveniji. Država namreč po njegovih besedah ni dolžna sprejemati ilegalnih ekonomskih migrantov, ki ne zaprosijo za azil in se niso pripravljeni integrirati v družbo, je dejal.
Po bsedah poslanca NSi-ja Jerneja Vrtovca pa je protest znak vladi, naj migrantsko krizo začne jemati resno in odgovorno. Izvajati naj začne ukrepe za zajezitev prihoda večjega števila migrantov, da Slovenija ne bi postala žep za migrante. Vrtovec je prišel tudi podpret domačine, s katerimi se vlada, po njegovi mnenju, ne pogovarja, prav to pa je vzrok za napetost in jezo.
Harmonike in narodnozabavna glasbaOrganizatorji so s seboj prinesli večji zvočnik, iz katerega je donela narodnozabavna glasba, tudi harmonik na prizorišču ni manjkalo. Razen hrupa siren, žvižganja in protestnih vzklikov je shod potekal mirno.
Protest je varovalo večje število policistov s službenimi psi, na začetku je prizorišče nekaj časa preletaval tudi dron. Policija je sicer že v petek napovedala, da se bo dogodek snemal.  Pobudniki shoda so udeležence sicer pozvali k mirnemu shodu.
Na notranjem ministrstvu sicer pravijo, da je omenjeni objekt le možna lokacija, vendar pa ji številni krajani Šenčurja in Kranja, ki so se povezali tudi preko spleta, že vnaprej nasprotujejo. Pobudo Gorenjska je proti migrantskemu centru tako na družabnem omrežju Facebook spremlja več tisoč ljudi. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/cerar-treba-je-resnicno-preiti-od-besed-k-dejanjem/386307,prebežniki,"
					20. februar 2016 ob 12:23,zadnji poseg: 20. februar 2016 ob 13:05
					Ljubljana - MMC RTV SLO, STA","
G. C.
",Cerar: Treba je resnično preiti od besed k dejanjem,"Avstrijo in Slovenijo so na vrhu EU-ja pozvali k omilitvi ukrepov na meji. Slovenski premier Miro Cerar je povedal, da Slovenija v omilitev ne bo privolila.
Slovenski premier Miro Cerar je imel sprva predvideno dvostransko srečanje z grškim premierjem Aleksisom Ciprasom, vendar so se jima pridružili tudi nemška kanclerka Angela Merkel, predsedujoči Sveta EU-ja, nizozemski premier Mark Rutte, hrvaški premier Tihomir Orešković in avstrijski kancler Werner Faymann.
Skupni pogovor je bil namenjen temu, kako čim bolje uskladiti dejavnosti na balkanski in srednjeevropski migracijski poti. Poudarili so, da Grčija ne sme ostati osamljena, da potrebuje pomoč in da so vsi pripravljeni pomagati, vendar mora tudi sama storiti bistveno več za ustavitev nedovoljenih migracijskih tokov, je pojasnil Cerar.
Na vprašanje, ali je bila tako kot Avstrija tudi Slovenija pod pritiski, naj preloži ukrepe na meji, je Cerar odgovoril, da so bili tudi njemu predloženi nekateri predlogi, da bi vsaj delno omilili ukrepe, vendar jih ni sprejel, saj mora Slovenija glede na okoliščine, ki jih je sprožila Avstrija, odločno ukrepati. ""Vlada je te odločitve sprejela in izvedli jih bomo,"" je poudaril slovenski premier.
Povedal je tudi, da je šlo za kompleksno pogajanje in da je bilo posredovano stališče, da bi bilo dobro, če Slovenija nekoliko omili napovedane ukrepe, kar pa je jasno zavrnil in pojasnil, da dokler vztraja Avstrija, mora tudi Slovenija, ki je schengenska država, in bo v prihodnjih dneh in tednih postopno, a zanesljivo varovala schengensko mejo.
Nezadovoljna GrčijaPo neuradnih informacijah naj bi k omilitvi ukrepov Slovenijo pozvala Grčija, kjer naj bi bili nezadovoljni zaradi slovenske pobude za krepitev nadzora na makedonsko-grški meji, saj naj bi to Grčijo osamilo in jo preplavilo s prebežniki.
Grški premier po Cerarjevih besedah zdaj napoveduje okrepitev grških dejavnosti pri ustavljanju nedovoljenih migracij. Cerar meni, da bosta ravnanje Avstrije in posledično Slovenije močna spodbuda Grčiji, da tudi sama stori več, ob pomoči EU-ja, ki pa jo mora sprejeti.
Slovenski premier je tudi pojasnil,  da pri iskanju skupne rešitve ni bilo storjenega veliko novega, ukrepanje Avstrije, ki mu Slovenija sledi, pa je pokazalo, da je treba zdaj resnično preiti od besed k dejanjem. Zelo pomembno je na balkanski in srednjeevropski migracijski poti pokazati, kako je mogoče razumno in pametno sodelovati in ukrepati, je še menil Cerar.
 
"
http://www.rtvslo.si/slovenija/nihce-si-ne-zeli-beguncev-za-sosede/386264,prebežniki,"
					19. februar 2016 ob 19:23,zadnji poseg: 19. februar 2016 ob 22:35
					Šenčur - MMC RTV SLO, Televizija Slovenija","
Tjaša Potisk, Televizija Slovenija
",Nihče si ne želi beguncev za sosede,"V Šenčurju pri Kranju so za soboto napovedali protestni shod, krajani namreč nasprotujejo, da bi objekt v industrijski coni postal prostor za begunce.
Morebitni novi nastanitveni centri za migrante razburjajo okoliške prebivalce; trenutno je najbolj sporna lokacija v Šenčurju pri Kranju. Za soboto je tam napovedan protestni shod, čeprav ministrstvo za notranje zadeve še ni sprejelo nobene odločitve o odprtju novih centrov. A lastnik zemljišča na Gorenjskem je zasebno podjetje, naša država pa pri najemninah ni prav nič skopa.
Ljudje so zaskrbljeni, strah jih je, primanjkuje jim informacij. Ne vedo, kam prihajajo begunci, ne koliko jih pride. ""Vlada z lokalnimi oblastmi skorajda ne komunicira,"" je povedal Jernej Vrtovec iz NSi-ja.
A z ministrstva odgovarjajo, da nobena odločitev glede novih nastanitvenih zmogljivosti še ni bila sprejeta, torej ni nič dokončnega ne glede Šenčurja ne glede Kidričevega. A dejstvo je, da MNZ išče nove lokacije, ki bi lahko sprejele večje število beguncev.
Trenutno imamo 15 nastanitvenih in dva sprejemna centra, ki jih država lahko uporabi. Od teh 17 središč jih je devet v lasti države, štirje objekti so v lasti občin, štirje pa v zasebnih rokah. In nekateri zasebniki dobivajo mesečno najemnino - in ta ni majhna. Za prostore na Celjskem sejmu, kjer lahko noč preživi 400 beguncev, znaša več kot 12.629,62 evrov mesečno. Za zemljišča, ki so v lasti države, najemnine seveda ni treba plačevati: ker je vojašnica v Kidričevem državni objekt, država z njim lahko naredi, kar hoče. Zemljišče v Šenčurju pa je v lasti avstrijskega gradbenega podjetja Strabag, temu pa bo najverjetneje ustrezalo, da oddaja prostore za primerno ceno.
Valerij Grašič, svetnik v občini Šenčur je povedal: ""Tukaj gre res za privatno lastnino, pač po informacijah, ki sem jih dobil, je na primer tudi v Avstriji praksa, da tudi v primeru privatne lastnine država na neki način reče: zdaj pa bomo mi poskrbeli in bomo tu zgradili begunski center.""
In zato, da se to ne bi zgodilo, bodo jutri skupaj stopili prebivalci Šenčurja in okolice ter izrazili svoje neodobravanje, saj po njihovem mnenju ta lokacija ali katera koli druga v bližini ni primerna za nastanitev beguncev.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/odbor-za-obrambo-podprl-dodelitev-dodatnih-pooblastil-vojski/386215,prebežniki,"
					19. februar 2016 ob 08:40,zadnji poseg: 19. februar 2016 ob 18:36
					Ljubljana - MMC RTV SLO, STA","
B. V., Sa. J.
",Odbor za obrambo podprl dodelitev dodatnih pooblastil vojski,"Odbor DZ-ja za obrambo je obravnaval predlog vlade za podelitev dodatnih pooblastil vojski pri nadziranju državne meje in ga brez glasu proti potrdil. Vojska je sicer že dlje časa na meji.
Odbor je obravnaval predlog za začetek izvajanja člena 37. a zakona o obrambi. Gre za enega izmed stopnjevalnih ukrepov vlade za spopadanje s prihodom prebežnikov, saj pristojni v prihodnjem obdobju pričakujejo povečano število prebežnikov. 
Člani odbora so z 11 glasovi za in brez glasu proti podprli vse tri člene sklepa, ki vojski podeljuje dodatna pooblastila pri širšem varovanju državne meje. V razpravi so aktivacijo člena 37. a podprli predstavniki vseh poslanskih skupin z izjemo ZL-ja. Ti so po seji sporočili, da je pri glasovanju prišlo do pomote in da sklepov, ki vojski dodeljujejo dodatna pooblastila pri širšem varovanju meje v notranjosti države, ne podpirajo.
Državni sekretar na notranjem ministrstvu Andrej Špenga je pojasnil, da je povod za aktivacijo omenjenega člena povečano varnostno tveganje. Njegova aktivacija pa je nujna, ker bo vojska znatno razbremenila policijo pri varovanju meje. Špenga ni izključil niti možnosti, da bi pri varovanju meje pomagali tudi hrvaški organi. 
Marjan Dolinšek iz SMC-ja je ocenil, da se je vlada že do zdaj uspešno lotevala prebežniške krize, ker pa se položaj v zadnjih tednih zaostruje, so se v SMC-ju odločili, da predlog podprejo.
Katič: Avstrijska vojska ima širša pooblastila kot slovenskaDrugačnega mnenja je bil Miha Kordiš iz ZL-ja, ki meni, da varnost ni ogrožena, podpora predlogu pa pomeni vojaško poseganje v civilno sfero. Izpostavil je tudi primerjavo med begunskim valom v devetdesetih letih in današnjim. Generalni direktor policije Marjan Fank je to primerjavo označil za nekorektno. Pojasnil je, da je šlo takrat za specifično sestavo beguncev, ki so se tudi hitro integrirali v okolje in niso predstavljali varnostnega tveganja. Za neprimerno sta omenjeno primerjavo ocenila tudi poslanec SMC-ja Jani Möderndorfer in vodja poslanske skupine SD-ja Matjaž Han.
Sicer pa so s Kordiševimi stališči polemizirali tudi predstavniki preostalih poslanskih skupin in vlade. Ministrica za obrambo Andreja Katič je med drugim pojasnila, da ima denimo avstrijska vojska v primeru aktivacije omenjenega člena še širša pooblastila kot slovenska. Glede na aktualne razmere bi aktivacijo, ki omogoča dodatna pooblastila vojski, moral podpreti ""vsak zdravorazumski politik"", je dejal. Žan Mahnič iz SDS-a je izrazil zadovoljstvo, da se v DZ-ju končno pogovarjajo v pravi smeri - torej v smeri zavračanja ekonomskih migrantov. Manj pa je Mahnič zadovoljen, da se to ni začelo dogajati že oktobra.
Z njim pa se ni strinjal poslanec DeSUS-a Franc Jurša, ki meni, da je vlada za obvladovanje migrantske krize že do zdaj postorila vse, kar je bilo treba, in to ob pravem času.
Predlog v ponedeljek pred poslanciO predlogu naj bi v ponedeljek odločal tudi DZ, za potrditev predloga je potrebna najmanj dvetretjinska večina navzočih poslancev in poslank. Podporo predlogu je zagotovo pričakovati iz koalicijskih poslanskih skupin, napovedali so jo tudi v NSi-ju.
V SDS-u se niso izrekli glede tega, kako bodo glasovali. Njihov poslanec Branko Grims je v sredo sicer napovedal, da bodo podprli vse ukrepe, ki bodo zagotavljali varnost in integriteto slovenskih državljanov.
ZL ni podprl spremembe zakona o obrambi, ki omogoča podelitev dodatnih pooblastil vojski, in bo glasoval proti predlogu. Ni pa še znana opredelitev poslanske skupine nepovezanih poslancev. Njihov vodja Bojan Dobovšek je v četrtkovi izjavi pojasnil, da želijo več informacij.
Vojska že patruljira, a brez pooblastilŽe v četrtek se je v patruljiranje na zeleni meji v sodelovanje s policijo vključilo okoli sto vojakov, ki pa nimajo pooblastil za izvajanje policijskih nalog. Vojaki so podobne naloge sicer že opravljali, a v manjšem številu.
"
http://www.rtvslo.si/begunska-kriza/dogovor-policij-na-balkanski-poti-vstop-samo-se-za-tiste-z-vojnih-obmocij/386170,prebežniki,"
					18. februar 2016 ob 15:56,zadnji poseg: 18. februar 2016 ob 21:19
					Zagreb - MMC RTV SLO, STA","
G. K., Al. Ma. 
",Dogovor policij na balkanski poti: vstop samo še za tiste z vojnih območij,"Policijski načelniki Avstrije, Slovenije, Hrvaške, Srbije in Makedonije so v Zagrebu podpisali izjavo o skupnem pristopu profiliranja in prevoza prebežnikov. Kvote bodo odvisne od Dunaja in Berlina.

Dogovor bodo začeli izvajati takoj, je v Zagrebu dejal načelnik hrvaške policije Vlado Dominić. Po obravnavi na podlagi intervjuja oz. t. i. profilaciji ter po popisu prebežnikov na makedonsko-grški meji bodo do organiziranega prevoza proti Avstriji in Nemčiji upravičeni le tisti, ki prihajajo z območij, na katerih divja vojna.
Dominić je pojasnil, da bodo vse države organizirano za prevoz uporabljale vlake, razen Srbije, ki bo uporabljala avtobuse. Države bodo lahko izvajale dodaten nadzor tudi med prevozom, da bi se izognili morebitnemu priključevanju dodatnih prebežnikov, ki ne izpolnjujejo pogojev. ""Naš cilj je, da bi prebežniki čim lažje šli iz Makedonije proti Avstriji in Nemčiji ter da ne bo vračanja ljudi,"" je sklenil.
Direktor makedonske policije Goranče Savovski je izjavil, da makedonski policiji na meji z Grčijo pomaga 83 kolegov iz Slovenije, Hrvaške, Češke in Slovaške ter da v kratkem pričakujejo tudi prihod sedmih avstrijskih policistov. 
Šefic: Ne postajamo ciljna država Jeseni je v Sloveniji prošnjo za azil izrazilo povprečno 35 tujcev mesečno, januarja je številka padla na 17, februarja pa je narasla na 90. Kljub temu Slovenija ne postaja ciljna država, je v Tarči zatrdil državni sekretar na ministrstvu za notranje zadeve Boštjan Šefic. Do ponedeljka je skupno število prošenj naraslo na 227, kar je v primerjavi z drugimi državami ""minimalna številka"". Poleg tega gre za ljudi, ki so bili zavrnjeni v Avstriji, številni med njimi pa so pri nas postopke sami zelo hitro prekinili in zapustili azilni dom. Bo pa po oceni Šefica številka v prihodnje naraščala ravno zaradi zavrnitev v Avstriji. Slovenija je trenutno sposobna za dlje časa namestiti 1.000 prosilcev za azil, če pa bi število naraslo, bo država dopolnila kontingenčni načrt, je še v Tarči povedal državni sekretar.
Fank: Osem policistov na pomoč MakedonijiGeneralni direktor slovenske policije Marjan Fank je po srečanju pojasnil, da bodo v Dobovi zdaj še bolj zaostreni pogoji profiliranja in nadzora za vstop prebežnikov v Slovenijo kot do zdaj. Slovenija med drugim pripravlja tudi dodatnih osem policistov, ki bodo verjetno prihodnji teden pomagali kolegom pri profilaciji na makedonsko-grški meji, je potrdil. Pridružili se bodo šestim slovenskim policistom, ki tam že pomagajo.
""Države, ki so na tej poti pred nami, razen Grčije, niso vključene v schengenski informacijski sistem, tako da bomo zagotovo vsakega migranta profilirali, preverili resničnost podatkov po vseh evidencah in vse preostalo, da bi v Slovenijo prišli tisti, ki so dejansko potrebni mednarodne zaščite,"" je izjavil Fank.
Zavračanje, vračanje in odstranjevanjeVsaka država ima svoje nacionalne interese, a skupni cilj je jasen – to sta regulacija in zmanjšanje prebežniškega toka, je dejal Fank in dodal, da obstajajo trije načini zavračanja prebežnikov – zavračanje, vračanje in odstranjevanje. Tudi ko gre za prebežnike, ki jih je treba vrniti v žariščne točke v Grčiji, ki je prva država vstopa v EU, se to ne izvaja v ustrezni meri, je opozoril. Ukrepi držav na balkanski poti po njegovih besedah niso usmerjeni proti Grčiji, temveč naj bi tej državi pomagali pri ukrepanju.
Vojska na meji""Zavedali smo se, da se bo povečal pritisk na zeleno mejo, ko bo prišlo do zoževanja pretočnosti begunskega vala, nikakor pa ne moremo dovoliti, da bi se povečal obseg klasične ilegalne migracije, kot jo poznamo iz preteklih let. To je osnovna funkcija prisotnosti vojske zdaj na zeleni meji,"" je o navzočnosti slovenskih vojakov na meji s Hrvaško dejal Fank.
Z današnjo skupno izjavo bodo policijski načelniki seznanili svoje vlade in Evropski svet ter Bolgarijo in Albanijo. Obe nameravajo vključiti v dogovor, ker pričakujejo, da bi ostrejši nadzor makedonsko-grške meje lahko spremenil prebežniške tokove proti Bolgariji in Albaniji.
Več o begunski krizi si oglejte v oddaji Tarča: Avstrijski zid - kam z migranti?
"
http://www.rtvslo.si/evropska-unija/faymann-sprejeli-smo-ze-100-000-prebeznikov-tako-ne-gre-vec-naprej/386111,prebežniki,"
					18. februar 2016 ob 09:52,zadnji poseg: 18. februar 2016 ob 21:59
					Bruselj - MMC RTV SLO, Televizija Slovenija, STA","
K. S., A. V.
",Faymann: Sprejeli smo že 100.000 prebežnikov. Tako ne gre več naprej.,"Avstrijski predsednik vlade Werner Faymann je na dvodnevnem vrhu EU-ja v Bruslju zatrdil, da bo Avstrija vztrajala pri dnevni kvoti prebežnikov, ki jih bo sprejela. 
Faymann se je tako odzval na (nekatere) evropske kritike avstrijskega ravnanja, češ da gre za enostransko potezo, ki je v nasprotju z vsem, kar naj bi s sodelovanjem na Zahodnem Balkanu dosegli, in ki utegne v nekaj dneh voditi v humanitarno krizo. 
Do odločitve Avstrije glede zaostrovanja ukrepov na meji je bil kritičen tudi predsednik Evropske komisije Jean-Claude Juncker. Kot je dejal, mu odločitev Dunaja ni všeč in se bo o tem pogovoril z avstrijskim kanclerjem. 
Evropski komisar za migracije Dimitris Avramopulos pa je v pismu avstrijski notranji ministrici Johanni Mikl-Leitner opozoril, da so načrtovane avstrijske dnevne in letne kvote za begunce v nasprotju z evropskim in mednarodnim pravnim redom.
Ne moremo sprejeti vseh prosilcev za azil A Faymann je neomajen. ""Na pravna vprašanja bodo morali odgovoriti pravniki, politično pa pravim, da se bomo držali napovedanih ukrepov o dnevnem omejevanju števila prebežnikov. Švedska in Nemčija morata sicer povedati svoje, a nepredstavljivo je, da bi Avstrija sprejela vse prosilce za azil v Evropi. Potem ko smo sprejeli že 100.000 prebežnikov, ne moremo avstrijskim državljanom reči, da bomo nadaljevali s tem tempom,"" je bil odločen Faymann.   
Evropsko-turški dogovor ali zaprtje grško-makedonske meje? Voditelji EU-ja se bodo o vprašanjih begunske krize pogovarjali na četrtkovi delovni večerji. Razprava bo sicer osredotočena na izboljšanje do zdaj nezadostnega izvajanja že sprejetih dogovorov, zlasti dogovora s Turčijo za zajezitev toka v Evropo, za katerega se še posebej zavzema nemška kanclerka Angela Merkel. ""Naj kar obupamo in privolimo v nadzor grško-makedonske oziroma bolgarske meje?"" se je vprašala. 
Temeljni cilj evropsko-turškega dogovora je postopno in usklajeno zaostrovati nadzor na meji in zavračati vstop prebežnikom, ki ne izpolnjujejo pogojev za vstop. Ta pristop bodo voditelji unije po pričakovanjih potrdili tudi v sklepih, ki jih bodo sprejeli.
""Vse članice schengenskega območja morajo v celoti uveljavljati schengenski zakonik in zavračati vstop na zunanjih mejah državljanom tretjih držav, ki ne izpolnjujejo pogojev za vstop ali še niso zaprosili za azil, čeprav so imeli priložnost za to,"" piše v osnutku sklepov.
Cerar: Dokončne rešitve ne gre pričakovatiSlovenski premier Miro Cerar sicer ocenjuje, da dokončnih rešitev ne gre pričakovati: ""Nihče ne pričakuje dokončnih rešitev, za zdaj se še vedno odmika tisto, kar si vsi želimo, torej neka skupna evropska rešitev na zunanjih mejah.""  
Četverica ne bo privolila, da postanejo ciljne državeŽe pred tem so se v sredo v okviru priprav na vrh EU-ja voditelji štirih držav na balkanski begunski poti - hrvaški, srbski in makedonski ter pobudnik - slovenski premier Cerar - sešli na delovni večerji pri predsedniku Evropskega sveta Tusku in predsedniku Evropske komisije Junckerju, kjer je odmevalo tudi ravnanje Avstrije.
Premier Cerar je potrdil kritične tone, medtem ko je bil sam prizanesljivejši. ""Tudi mi nismo zadovoljni, da Avstrija omejuje pritok, a razumemo, da je Avstrija v hudi stiski, zelo obremenjena s prebežniki. Če bo Avstrija že konec tedna uvedla strožje ukrepe, jih bomo tudi mi,"" je dejal.
Druga obrambna črta na makedonsko-grški meji Pogovor je potrdil, da četverica držav ne bo privolila, da postanejo ciljne države za pribežnike, strinjale so se o izogibanju enostranskim ukrepom in o izboljšanju usklajevanja. Konkretnih odločitev niso sprejemali, so pa podprli Cerarjevo pobudo za pomoč Makedoniji pri krepitvi meje z Grčijo. Ta je dopolnilo drugim rešitvam, poudarja, a upošteva realnost - zato vzpostavlja drugo obrambno črto. ""S tem bi zavarovali nemirni Zahodni Balkan in tudi schengensko območje,"" je prepričan.
"
http://www.rtvslo.si/slovenija/vesna-gyoerkoes-znidar-slovenija-bo-sledila-avstrijskim-kvotam/386062,prebežniki,"
					17. februar 2016 ob 17:12,zadnji poseg: 17. februar 2016 ob 17:26
					Ljubljana - MMC RTV SLO","
Sa. J., G. C.
",Vesna Györkös Žnidar: Slovenija bo sledila avstrijskim kvotam,"""Vse države se strinjamo, da je pot v EU treba omogočiti samo tistim, ki so upravičeni do zaščite,"" je dejala notranja ministrica Vesna Györkös Žnidar. Dodala je, da bo Slovenija sprejemala prebežnike v okviru kvot, ki jih je postavila Avstrija.
Ministrica je opozorila, da je treba vse tiste prebežnike, ki samo izkoriščajo prebežniški tok, a do zaščite v EU-ju niso upravičeni, čim prej izločiti. Ob tem je poudarila, da je Avstrija zato že v preteklih dneh napovedala zaostritev meril za vstop prebežnikov, o katerih je bila po besedah notranje ministrice Slovenija pravočasno obveščena.
Avstrija bo dnevno sprejemala do 3.200 prebežnikov, le 80 pa jih bo lahko zaprosilo za azil;
Izjemna pooblastila vojski 
Ministrica za notranje zadeve je povedala, da se vse države na balkanski prebežniški poti - vključno s Slovenijo - strinjajo, da je treba omogočiti pot tistim, ki so upravičeni do mednarodne zaščite, in na drugi strani izločiti vse, ki izkoriščajo prebežniški tok, da bi uresničili svoje cilje, denimo, da bi prišli do sorodnikov v zahodni Evropi, do dela ali študija. S tem bi po njenih besedah ekonomskim migrantom dali vedeti, da ne morejo priti v EU. S tem pa tudi ublažili hude  prebežniške pritiske, ki so se začeli lani.
Vlada je zato sprejela dodatne ukrepe, ki se delijo na tri sklope. Prvi je intenziviranje nadzora schengenske meje, tako da bo dovoljen le vstop prebežnikom, ki imajo formalne možnosti za vstop v Slovenijo. Policija bo zavračala vse ljudi, ki ne izpolnjujejo pogojev za vstop in ne bodo zaprosili za mednarodno zaščito v Sloveniji, je dejala.
Policija je že radikalno zaostrila nadzor in od sobote natančneje preverja dokumente, baze podatkov, državljanstva, jezikovne posebnosti pri prebežnikih … Drug ukrep bo aktivacija vojske. Vlada bo DZ-ju predlagala, da bi vojska lahko izvajala posebna pooblastila od 22. februarja naprej. Vojaki bodo pomagali pri nadzoru meje skupaj s policisti, po načrtu, ki ga bosta skupaj pripravili vojska in policija.
Tretji sklop pa je določitev t. i. varnih držav, torej držav, katerih državljani ne bodo mogli prositi za azil oz. le v izjemnih primerih, ko gre za izredne okoliščine. Na seznamu držav so Alžirija, Albanija, Tunizija, Turčija, Maroko, Bangladeš, Egipt, BiH, Črna Gora, Kosovo, Makedonija in Srbija.
Tudi Hrvaška mora skrbeti za schengenNotranja ministrica je glede morebitnih težav pri vračanju zavrnjenih prebežnikov Hrvaški povedala, da je dejansko potrebno sodelovanje vseh držav, ne samo Hrvaške. ""Treba je upočasniti in zmanjšati migracijski tok,"" je dejala in opozorila, da se morajo okrepiti ukrepi na zunanji meji EU-ja.
Hrvaška je namreč ena izmed zunanjih meja, prebežniki pa k nam prihajajo čez kar dve zunanji meji EU-ja. Hrvaška mora prenehati s politiko čimprejšnjega prehoda čez njihovo državo, je poudarila in dodala, da mora sosednja država izvajati takšne ukrepe, da schengenski režim ni ogrožen. Pri tem je kot pozitiven primer navedla Makedonijo, ki, čeprav ni v EU-ju, skrbi  za preprečevanje nezakonitih prehodov.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/avstrija-bo-dnevno-sprejemala-do-3-200-prebeznikov-le-80-pa-jih-bo-lahko-zaprosilo-za-azil/386043,prebežniki,"
					17. februar 2016 ob 13:44,zadnji poseg: 17. februar 2016 ob 15:40
					Ljubljana - MMC RTV SLO, Televizija Slovenija","
G. C.
","Avstrija bo dnevno sprejemala do 3.200 prebežnikov, le 80 pa jih bo lahko zaprosilo za azil","Avstrija je sporočila, da bo čez mejo dnevno spuščala do 3.200 ljudi, ki bodo izrazili namero, da za azil zaprosijo v kateri izmed sosednjih držav.
Avstrija bo od petka naprej na svoji južni meji s Slovenijo sprejemala le še do 80 prošenj za azil dnevno, je sporočila avstrijska notranja ministrica Johanna Mikl-Leitner.
Hrvaška pa je začela vračati prebežnike, ki jih je zavrnila Slovenija, v Srbijo. V noči s torka na sredo je Srbiji predala 217 prebežnikov. Večinoma gre za državljane Afganistana.
Tiskovna predstavnica Visokega komisariata Združenih narodov za begunce v Srbiji Mirjana Milenkovski je po poročanju novinarke TV Slovenija Irene Ulčar Cvelbar povedala, da gre za družine z otroki, večinoma iz Afganistana. Med vrnjenimi prebežniki pa so tudi državljani Sirije in Iraka.
Trenutno so nastanjeni v Šidu, kjer jim je nudena potrebna pomoč. Humanitarni delavci pa ugotavljajo razloge, zakaj so bili zavrnjeni, in jim svetujejo glede pridobivanja azila v Srbiji.
Srbija jih bo vračala matičnim državamTiskovna predstavnica srbskega notranjega ministrstva Biljana Popović Ivković je srbski tiskovni agenciji Tanjug pojasnila, da bodo deportirani prebežniki vrnjeni v države, od koder prihajajo.
""Gre za ekonomske migrante, ki so bili vrnjeni v Srbijo. Glede na sporazume in procedure naše države in držav v regiji, jih bomo vrnili v države, od koder so prišli, saj ne gre za begunce z vojnih področij,"" je dejala in poudarila, da noben ekonomski migrant ni ostal v Srbiji in da oni praviloma ne zaprosijo za azil v Srbiji. ""Kolikor jih pride v Srbijo, jih praviloma tudi odide iz naše države,"" je dodala.
Srbski minister za delo, zaposlovanje, borčevska in socialna vprašanja Aleksandar Vulin pa je izjavil, da Srbija ne bo dovolila vračanja novih prebežnikov iz Hrvaške, ker je ta država prevzela odgovornost za vsakogar, ki je vstopil na njeno ozemlje. Hrvaška je ponoči Srbiji vrnila 217 migrantov.
Srbija ne bo več sprejemala zavrnjenih prebežnikovVulin je dejal, da Hrvaška že nadzira vse prebežnike, ki vstopajo na njeno ozemlje, in če jih Slovenija ali katerakoli druga država ne bo spustila čez mejo, se bodo morali s tem ukvarjati sami. ""Prevzeli so odgovornost za vsakega človeka, ki je vstopil na njihovo ozemlje, tako kot smo prevzeli odgovornost za vsakogar, ki je vstopil na naše ozemlje,"" je dejal Vulin.
Kot je pojasnil, lahko prebežniki, ki jih je Hrvaška vrnila Srbiji, zaprosijo za azil ali pa bodo vrnjeni v državo, iz katere so vstopili na srbsko ozemlje, če pa na to ne bodo pristali, jih bodo obravnavali kot nezakonite migrante. Vse države na balkanski migracijski poti pa je pozval, naj ne sprejemajo enostranskih ukrepov, ker ti prinašajo samo probleme in ne rešitev.
Dodal je še, da je bila sprejeta odločitev o poostritvi nadzora na srbsko-makedonski meji in da Srbija ne bo dovolila vstopa v državo ljudem, ki ne bodo mogli nadaljevati poti, poroča srbska tiskovna agencija Tanjug.
Prebežnike naj bi zavračali že v MakedonijiHrvaški notranji minister Vlaho Orepić je izrazil željo, da bi se profiliranju prebežniki, ki ga na grško-makedonski meji opravljajo hrvaški, slovenski, srbski in makedonski policisti, pridružili tudi policisti iz Avstrije in Nemčije kot ciljnih držav. S tem bi se po njegovih besedah izognili nesporazumom, do katerih prihaja ob vstopu migrantov v ciljne države.
 
"
http://www.rtvslo.si/begunska-kriza/v-slovenijo-vstopilo-715-prebeznikov-vlada-napoveduje-dodatne-ukrepe/385993,prebežniki,"
					16. februar 2016 ob 19:40
					Ljubljana - MMC RTV SLO, STA","
Al. Ma.
",V Slovenijo vstopilo 715 prebežnikov. Vlada napoveduje dodatne ukrepe.,"Slovenska vlada nad napovedjo Avstrije, da bo dodatno priprla svojo mejo, ni presenečena. V sredo bo obravnavala dodatne ukrepe za mejo s Hrvaško. 
Sveža odločitev Avstrije za uvedbo dnevnih in urnih kvot je izid dnevnih pogovorov in usklajevanj tako na politični kot operativni ravni za skupno ukrepanje obeh držav v naslednjem obdobju, so pojasnili v vladnem uradu za komuniciranje (Ukom).  
O nadaljnjem ukrepanju Slovenije bo razprava potekala tudi na sredini seji vlade, na kateri bodo ministri obravnavali določene dodatno predlagane ukrepe, ki dopolnjujejo že sprejete. Javnosti jih bodo nato predstavili na novinarski konferenci po koncu seje, so še napovedali na Ukomu. 
Ali bo Slovenija uvedla kvote za prebežnike ali pa razširila seznam varnih držav, pa za zdaj ne razkriva. Z besedami zunanjega ministra Karla Erjavca: ""Jutri bo vlada gotovo obravnavala, ker je treba tudi pripraviti navodila in usmeritve v zvezi s sklepi Evropskega sveta, ki jih potrebuje tudi predsednik vlade. V okviru tega bodo verjetno sprejete določene rešitve. Ne verjamem pa, da jih bomo predstavili javnosti, dokler ne bo to pač nujno potrebno."" 
Hrvaška: 2.500 dnevno ni težavaHrvaško notranje ministrstvo pa je sporočilo, da je hrvaška policija od slovenske prejela obvestilo, s katerim so seznanili tudi srbsko in makedonsko policijo. Kot so zapisali na spletni strani hrvaškega ministrstva, ""2.500 prebežnikov dnevno ne predstavlja težave za sprejem na Hrvaškem in nadaljnji transfer proti Sloveniji"", glede na to, da gre za povprečno število prebežnikov, ki na Hrvaško dnevno prihajajo v zadnjih tednih. 
Na slovenskem notranjem ministrstvu so glede omenjenih navedb o dnevni omejitvi števila prebežnikov zatrdili, da slovenska policija hrvaške danes ni obveščala o kakršnih koli kvotah.
Na hrvaškem notranjem ministrstvu so v sporočilu za javnost zapisali še, da je hrvaška policija od konca preteklega tedna do danes sprejela okoli 200 prebežnikov, ki jih je na Hrvaško vrnila slovenska policija. Nameščeni so v sprejemnih centrih in jih bodo vrnili Srbiji, so dodali. Na mejo s Srbijo so sicer napotili dodatne policijske enote.
Sestanek vodij regionalnih policijO vseh aktualnih vprašanjih in rešitvah glede prebežniške krize bodo 18. februarja v Zagrebu govorili vodje policij Avstrije, Slovenije, Hrvaške, Srbije in Makedonije, so še dodali. To so potrdili tudi na slovenskem notranjem ministrstvu, kjer so napovedali, da se ga bo udeležil generalni direktor Marjan Fank. 
Tokrat 715 prebežnikovV Slovenijo je do 18. ure vstopilo 715 prebežnikov, letos skupaj 92.639. V torek jo je zapustilo 892 prebežnikov, letos pa 92.005. V sprejemnem centru v Dobovi je bilo ob 18. uri šest prebežnikov, v šotorišču Šentilj 28, v šotorišču Integral Lendava 53, v centru za tujce v Postojni pa 182, kažejo podatki policije. 
Od 16. oktobra lani je v državo vstopilo 471.243 prebežnikov, od 20. oktobra pa jo je zapustilo 457.580.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/avstrija-bo-uvedla-urne-in-dnevne-kvote-pri-sprejemanju-prebeznikov/385923,prebežniki,"
					16. februar 2016 ob 07:36,zadnji poseg: 16. februar 2016 ob 19:18
					Dunaj - MMC RTV SLO, STA","
G. K., B. V., Al. Ma. 
",Avstrija bo uvedla urne in dnevne kvote pri sprejemanju prebežnikov,"Potem ko je Avstrija napovedala nov režim sprejemanja prebežnikov, so na Dunaju potrdili, da bodo uvedli urne in dnevne kvote. Avstrija bo izvajala poostren nadzor tudi v 25-kilometrskem pasu znotraj državnega ozemlja.
Kvote pri sprejemanju prebežnikov je potrdila avstrijska notranja ministrica Johanna Mikl-Leitner. ""Ko bodo te izčrpane, bomo ustavili prihod beguncev,"" je dejala. O višini teh kvot in datumu njihove uvedbe sicer ni želela govoriti, saj se o podrobnostih še dogovarjajo s Slovenijo.
Kot je dejala ministrica, bo višina kvot odvisna od števila prosilcev za azil, ki so jih v Avstriji odločeni sprejeti, in od števila ljudi, ki jih bo sprejela Nemčija. Omenja se sicer kvota 2.500 ljudi dnevno oziroma celo urna kvota okoli stotih ljudi. Na avstrijski meji s Slovenijo naj bi tako obveljal enak sistem, kot velja na meji med Avstrijo in Nemčijo.
Strožji pogoji za vstop v AvstrijoV ta namen so na mejnem prehodu Šentilj na začetku tega leta začeli postavljati nov sistem nadzora beguncev, ki med drugim vključuje postavitev ograje, strožji nadzor beguncev in strožje pogoje za vstop v Avstrijo. Že do zdaj sta se avstrijska in slovenska policija dogovarjali o številu ljudi, ki se jih lahko spusti čez mejo, ni pa bilo vnaprej določenih kvot.
Glavna vstopna točka za prebežnike v Avstrijo naj bi še naprej bil Šentilj, po potrebi pa naj bi aktivirali še dvanajst drugih mejnih prehodov na jugu in vzhodu države. ""Moramo biti pripravljeni, če bo spremenjena begunska pot. Zato smo se v vladi odločili, da pripravimo še dvanajst drugih mejnih prehodov. In če bo potrebno, če se bodo zgodile spremembe begunskih tokov, bomo tudi tam uporabili ta nov koncept,"" je jasna notranja ministrica.
Kot poroča avstrijska tiskovna agencija APA, so med temi prehodi Gornja Radgona, predor Karavanke, Labot in Pliberk. Glede gradnje še več ograj pa je ministrica odgovorila: ""Če bodo nove ograje potrebne, jih bomo zgradili.""
Vključena tudi vojskaKot je poročal Radio Slovenija, bo Avstrija po besedah notranje ministrice in obrambnega ministra Petra Dóskozila pri zaostritvi mejnega režima vključila tudi vojsko, ki bo preprečevala prehode prebežnikov, policijske enote pa bodo poostren nadzor izvajale tudi v 25-kilometrskem pasu znotraj državnega ozemlja.
Dunaj bo prav tako razširil seznam varnih držav, da bi posledično pospešili vračanje prebežnikov. Avstrijsko notranje ministrstvo je že v ponedeljek potrdilo, da bo vlada danes razširila seznam varnih držav z Alžirijo, Gruzijo, Gano, Marokom, Mongolijo in Tunizijo. Napovedano je tudi, da bodo prebežniki iz Slovenije v Avstrijo po novem lahko prehajali le še čez mejni prehod Šentilj, čez Karavanke na avstrijsko Koroško pa nič več. Na meji, na kateri bodo predvidoma uvedli strožji nadzor, se napovedujejo tudi nove ograje.
Faymann napoveduje močno okrepitev mejeAvstrijski kancler Werner Faymann je po seji vlade napovedal, da bodo spomladi začeli izvajati dodatne kontrole na avstrijski južni meji s Slovenijo, je poročala avstrijska tiskovna agencija APA. Prebežniški tok se bo z izboljšanjem vremena aprila oziroma maja znova okrepil, je opozoril in dodal, da se bo varovanje ""močno okrepilo"". 
Zaostrovanje nadzora na meji je na seji vlade branil tudi podkancler Reinhold Mitterlehner, ki je izpostavil, da je ""načrt B"" potreben, ker ni deloval ""načrt A"" skupne evropske rešitve za zaščito zunanjih meja EU-ja. Napovedal je zaostritev nadzora na celotni južni meji tudi z Italijo na Brennerju ali pri Podkloštru.
Hrvaška krepi enote na meji s SrbijoReuters medtem poroča, da je hrvaška policija sporočila, da je po odločitvi Avstrije o strožjem nadzoru meje s Slovenijo na mejo s Srbijo napotila dodatne enote. Med dodatnimi policijskimi enotami so tudi protiizgredne enote.
Hrvaško notranje ministrstvo je sporočilo, da je glede na napovedi Avstrije o zaostritvi kriterijev za sprejem prebežnikov hrvaška policija od slovenske prejela obvestilo, s katerim so seznanili tudi srbsko in makedonsko policijo. Kot so zapisali na spletni strani hrvaškega ministrstva, ""2.500 prebežnikov dnevno ne predstavlja težave za sprejem na Hrvaškem in nadaljnji transfer proti Sloveniji"", glede na to, da gre za povprečno število prebežnikov, ki na Hrvaško dnevno prihaja v zadnjih tednih.
Na slovenskem notranjem ministrstvu pa so glede omenjenih navedb o dnevni omejitvi števila prebežnikov zatrdili, da slovenska policija hrvaške danes ni obveščala o kakršnih koli kvotah.
Kot so še sporočili s hrvaškega notranjega ministrstva, je hrvaška policija od konca prejšnjega tedna do danes sprejela okoli 200 prebežnikov, ki jih je na Hrvaško vrnila slovenska policija. Nameščeni so v sprejemnih centrih in jih bodo vrnili Srbiji, so dodali. Od lanskega septembra je skozi Hrvaško potovalo več kot 650.000 prebežnikov.
Kako bo ukrepala Slovenija?Pričakovati je, da bo avstrijskemu zaostrovanju ukrepov sledila tudi Slovenija, ki je to napovedala že v nedeljo. Slovenijo bo sicer danes obiskala posebna predstavnica Visokega komisariata ZN-a za begunce (UNHCR) za srednjo Evropo Montserrat Feixas Vihe. V okviru obiska se bo sešla z državnim sekretarjem na notranjem ministrstvu Boštjanom Šeficem, popoldne pa se bo ustavila tudi v sprejemnem centru za prebežnike v Dobovi.
"
http://www.rtvslo.si/svet/papez-zeli-mehiko-brez-izseljevanja-in-trgovcev-smrti/385844,prebežniki,"
					15. februar 2016 ob 08:36,zadnji poseg: 15. februar 2016 ob 09:56
					Ciudad de Mexico - MMC RTV SLO, STA","
K. Št.
","Papež želi Mehiko brez izseljevanja in ""trgovcev smrti""","Papež Frančišek je v Mehiki, kjer bo do srede, v mestu Ecatepec daroval sveto mašo pred 300.000 verniki, ki jih je pozval, naj državo osvobodijo izseljevanja in ""trgovcev smrti"".
""Mehiko preoblikujte v državo priložnosti, iz katere se ne bo treba izseliti, da bi lahko sanjali ... In kjer ne bo treba žalovati za moškimi in ženskami ter mladimi in otroki, ki so uničeni v rokah trgovcev smrti,"" je dejal papež vernikom, ki jih je pozval, naj se izogibajo skušnjavam, kot so bogastvo, nečimrnost in ošabnost.
""Bratje in sestre, zapomnite si. Ne smemo govoriti s hudičem, ker nas bo premagal ... Samo Božja beseda ga lahko premaga. Izbrali smo Jezusa, in ne hudiča,"" je povedal. Vojna z mamilarskimi karteli in med njimi je zahtevala v zadnjem desetletju več kot 100.000 življenj. Ljudje umirajo na grozljive načine po mučenju, mamilarske tolpe pa ubijajo tudi ženske, otroke in duhovnike.
Obiskal pediatrično bolnišnicoNa ulicah mesta z 1,6 milijona prebivalcev so papeža, ki se je po mestu popeljal s papamobilom, pričakale množice ljudi - nekateri so kljub nizkim temperaturam noč preživeli v improviziranih šotorih na prostem. 
Namesto na srečanje s predstavniki mehiške kulture, pa se je papež Frančišek ob vrnitvi iz Ecatepeca v bližini glavnega mesta Ciudad de Mexico odpravil v pediatrično bolnišnico Federico Gomez.
V prihodnjih dneh bo obiskal revni mesti Tuxtla Gutierrez in San Cristobal de Las Casas ob meji z Gvatemalo. Odšel bo tudi v Morelio in Ciudad Juarez, kjer so številni prebežniki, ki želijo prečkati mejo z ZDA, žrtve nasilja.
Pred prihodom v Mehiko se je papež Frančišek v petek v Havani sestal s patriarhom Ruske pravoslavne cerkve Kirilom, s katerim sta se zavzela za poenotenje krščanskega sveta in zaščito kristjanov na Bližnjem vzhodu ter si obljubila, da katoličani ne bodo skušali spreobrniti pravoslavnih in obratno.
"
http://www.rtvslo.si/svet/zaostritev-razmer-na-meji-slovenija-zavrnila-154-prebeznikov-avstrija-pa-54/385837,prebežniki,"
					15. februar 2016 ob 07:31,zadnji poseg: 15. februar 2016 ob 19:04
					Avstrija - Radio Koper","
G. C., L. L.
","Zaostritev razmer na meji. Slovenija zavrnila 154 prebežnikov, Avstrija pa 54","Avstrija bo postopno zaostrila pogoje za vstop prebežnikov v državo, a natančnih ukrepov še ni sprejela. Je pa pretekli konec tedna zavrnila 54 prebežnikov, Slovenija pa 154.
Državni sekretar na MNZ-ju Boštjan Šefic je ob tem dejal, da je odločitev Avstrije razumljiva, saj Avstrija lovi ravnotežje med močnim pritiskom prebežnikov na eni in omejitvami Nemčije na drugi strani. ""Avstrija proučuje vse možnosti, da bi obvladala položaj, v okviru tega je pretekli konec tedna zaostrila kriterije za vstop v državo,"" je dejal Šefic in dodal, da gre za izločanje tistih, ki prebežniški tok izkoriščajo in prihajajo iz varnih držav.
""Gre za natančno ugotavljanje namenov posameznih ljudi na podlagi pogovorov in vseh dostopnih informacij. Obenem tudi določimo državo izvora in ugotovimo, ali je ta oseba upravičena do mednarodne pomoči,"" je povedal Šefic in dejal, da z vsemi državami zelo dobro sodelujejo pri pripravi nadaljnjih ukrepov in morebitnih zaostritev pogojev za vstop v državo. Avstrija naj bi, tako Šefic, še danes poslala nekatere informacije o nadaljnjih ukrepih. ""Ukrepi pa so seveda na koncu avtonomna odločitev Avstrije,"" je še dejal Šefic in poudaril, da bo Slovenija prav tako avtonomno sprejela odločitve, da ne bi postala žep za prebežnike.
Število zavrnjenih prebežnikov še obvladljivoNa ta način je Avstrija pretekli konec tedna zavrnila 54 prebežnikov, ki so zdaj nastanjeni v centru za tujce, Slovenija pa je Hrvaški vrnila 154 prebežnikov, je povedal Šefic in dodal, da gre za obvladljive številke. Obenem je Šefic dejal, da nobena od teh zavrnitev še ni dokončna.
Glede nastanitvenih centrov za prebežnike je Šefic pojasnil, da še nič ni dokončno odločeno, saj se na ministrstvu nenehno srečujejo z novimi prostorskimi predlogi. ""Gre pa za centre, v katerih bi ti ljudje bili največ 14 ur, in ne nekaj dni ali celo mesecev,"" je dejal Šefic in poudaril, da bodo pri izbiri prostora sodelovali tudi s krajevnimi skupnostmi. Kritičen pa je bil tudi do neresničnih in zavajajočih navedb medijev, da se je vlada za lokacije že odločila in da v Kidričevem že napeljujejo vodovod. ""Take neresnice nam izjemno otežujejo delo.""
Erjavec: Brez evropske rešitve bodo države reševale sebeZa skupno evropsko politiko pri reševanju prebežniške krize se je v Bruslju zavzel tudi zunanji minister Karl Erjavec, ki meni, da mora EU preiti od besed k dejanjem. V nasprotnem primeru bodo države pod pritiskom migracijskega toka najprej zaščitile svoje interese, med njimi, tako Erjavec, tudi Slovenija.
Prav zato je po mnenju Erjavca ključno, da EU pomaga pri ustavitvi migracijskega toka z implementacijo že sprejetih sklepov in vzpostavitev evropske obalne straže. ""Čas ni na naši strani, pomlad se bliža, pritiski bodo močnejši,"" svari Erjavec.
Več znanega v torekDopisnik RTV Slovenija iz Avstrije Lojze Kos je zjutraj poročal, da naj bi po navedbah avstrijskih medijev omejeno število prebežnikov spuščali v državo le še prek Šentilja oziroma Špilja, v Celovcu pa se pripravljajo na uvedbo schengenskega nadzora na kar treh koroških mejnih prehodih: Labotu, Holmcu in karavanškem predoru. Kot je dopoldne povedal za MMC, na avstrijski meji na Koroškem danes ni še nobenih sprememb. 
Da Avstrija še ni začela izvajati strožjega režima na meji s Slovenijo, so potrdili tudi na avstrijskem notranjem ministrstvu in v policiji avstrijske Štajerske. Tiskovni predstavnik notranjega ministrstva Karl-Heinz Grundböck je dejal, da bosta konkretne načrte v torek predstavila ministra za obrambo in za notranje zadeve.
Grundböck ni želel komentirati podrobnosti, kaj naj bi strožji režim na meji s Slovenijo zajemal, saj bosta konkretne načrte oz. ukrepe v torek predstavila notranja ministrica Johanna Mikl-Leitner in obrambni minister Peter Doskozil.
Koroški deželni glavar bi uporabil vojskoPo poročanju Kosa naj bi koroški deželni glavar Peter Kaiser ob mejo poslal več vojakov in privolil celo v schengenski režim nadzorov kot odgovor na nemoč in neučinkovitost evropskih rešitev. ""Dokler ne bo evropske rešitve, bomo morali izvajati nepriljubljene zaščitne ukrepe. Koroška je enako kot Štajerska na udaru begunskega vala. Poleg tega so naši trije glavni prehodi tudi potencialne vstopne točke za tihotapce živega blaga. Tudi zato moramo uvesti strožje nadzore,"" je dejal prvi mož koroške deželne vlade.
Na uvajanje schengenskih kontrol se je ostro odzval predsednik gospodarske zbornice Avstrije Christoph Leitl, ki je napovedal, da bo avstrijsko gospodarstvo zaradi tega letno izgubilo najmanj milijardo evrov. Toda, kot rečeno, počakajmo, kaj bo prinesel prihajajoči begunski teden.
"
http://www.rtvslo.si/evropska-unija/mladi-prebezniki-se-bodo-lahko-vkljucili-v-program-erasmus/385802,prebežniki,"
					14. februar 2016 ob 13:23,zadnji poseg: 14. februar 2016 ob 13:47
					Bruselj - MMC RTV SLO, STA","
G. C.
",Mladi prebežniki se bodo lahko vključili v program Erasmus+,"Evropskemu programu Erasmus+ se bodo lahko prvič pridružili tudi mladi begunci, saj ima izobrazba ključno vlogo pri njihovem vključevanju v novo okolje.
Program za izobraževanje, usposabljanje, mlade in šport Erasmus+ poudarja pomen socialnega vključevanja, aktivnega državljanstva in strpnosti. S tem namenom je več pomoči kot kdaj prej namenjene sodelujočim z manj sredstvi ali tistim s posebnimi potrebami, so pojasnili v Evropski komisiji v Bruslju.
Izobrazba bo po njihovem opozorilu nujna za integracijo beguncev in prosilcev za azil. Erasmus+ jim lahko pri tem pomaga s podporo pri izobraževanju na formalni in neformalni ravni, pri mladinskih akcijah in športnih udejstvovanjih.
Program bo dal prednost projektom, ki se bodo nanašali na družbeno vključevanje, pri čemer so zajeti tudi begunci in prosilci za azil. Predviden je poseben razpis o družbenem vključevanju v vrednosti 13 milijonov evrov.
Evropska komisija zato podpira tudi prizadevanja držav članic, ki pomagajo študentom, da končajo študij in da jim čim hitreje priznajo že doseženo izobrazbeno raven. S tem namenom je komisija konec lanskega leta gostila srečanje nacionalnih centrov za priznavanje kvalifikacij iz vse Evrope. Izmenjali so izkušnje pri pomoči beguncem, ki so želeli, da jim priznajo izobrazbo.
Begunci, ki so prispeli v Evropo v zadnjem času, se bodo lahko pridružili tudi spletnim jezikovnim tečajem, ki so že na voljo študentom programa Erasmus+.
Štiri milijone študentov na izmenjaviProračun programa za obdobje 2014-2020 znaša 14,7 milijarde evrov, kar je 40 odstotkov več od prejšnjih ravni porabe. Erasmus+ bo tako več kot štirim milijonom Evropejcev omogočil študij, usposabljanje, pridobivanje delovnih izkušenj in prostovoljno delo v tujini.
Njegov proračun je v prvem letu znašal več kot dve milijardi evrov, študij, izmenjavo, učiteljsko prakso ali prostovoljno delo v tujini pa je tedaj omogočil kar 650.000 ljudem.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/izjava-da-zelijo-prebezniki-zaprositi-za-azil-v-avstriji-ali-nemciji-vec-ne-zadosca/385796,prebežniki,"
					14. februar 2016 ob 11:34,zadnji poseg: 14. februar 2016 ob 17:59
					Ljubljana - MMC RTV SLO, STA","
G. C.
","Izjava, da želijo prebežniki zaprositi za azil v Avstriji ali Nemčiji, več ne zadošča","Avstrijski varnostni organi so Slovenijo obvestili, da zaostrujejo merila vstopa in nameravajo izločati ekonomske migrante. Posledično je merila zaostrila tudi Slovenija in o tem že obvestila Hrvaško.
Avstrija se je odločila za izločanje tistih, ki jih prepoznajo zgolj kot ekonomske migrante oziroma ki izkoriščajo migracijski tok, da bi prišli do ciljnih držav zaradi različnih interesov, kot so na primer študij, zaposlitev, prihod k svojcem in podobno. Zgolj izjava, da želijo zaprositi za mednarodno zaščito v Avstriji ali Nemčiji, ne zadošča za vstop v državo, so na notranjem ministrstvu (MNZ) zapisali v sporočilu za javnost.
Sprememba politike je rezultat velikega pritiska in velikega števila prebežnikov ter prosilcev za mednarodno zaščito, hkrati pa je število prebežnikov, ki lahko nadaljujejo pot v druge evropske države, bistveno manjše. Zato je Avstrija prisiljena predlagati dosledno izvajanje meril za vstop migrantov v njihovo državo.
""O novo nastali okoliščini smo nemudoma obvestili Hrvaško, saj posledično na podoben način tudi mi zaostrujemo kriterije za vstop migrantov v Slovenijo,"" so dodali na MNZ-ju. Hrvaška je obvestilo sprejela in ga prenesla tudi ostalima dvema državama na t. i. zahodnobalkanski poti, Srbiji in Makedoniji.
Slovenija se bo o morebitnih dodatnih spremembah še naprej dogovarjala z državami na migracijski poti. ""S sprotnim ocenjevanjem razmer in ukrepanjem ter zlasti intenzivnim usklajevanjem zagotavljamo, da so razmere v celoti pod nadzorom,"" pojasnjujejo na MNZ-ju.  
Sodelovanje z Avstrijo sicer na notranjem ministrstvu opisujejo kot ""posebej intenzivno"". Ministrica za notranje zadeve Vesna Györkös Žnidar je tako v zadnjih dneh v še posebej intenzivnih stikih z avstrijsko notranjo ministrico Johanno Mikl-Leitner. Policiji obeh držav se dnevno usklajujeta na operativni ravni in redno obveščata o vseh spremembah glede sprejema migrantov.
Avstrija naj bi omejila kvoteAvstrija naj bi tudi omejila sprejem prebežnikov na približno 2.500 ljudi dnevno. Omenja se celo urna kvota okoli sto oseb, ki naj bi iz Slovenije v Avstrijo lahko prehajali le še čez mejni prehod Šentilj.
Trenutno sicer iz Slovenije v Avstrijo tako ali tako ne prehaja več kot okoli 2.500 prebežnikov dnevno, okoli 1.000 pri Šentilju in od 1.000 do 1.500 čez Karavanke, tako da ni povsem jasno, kaj bi uvedba omenjenih dnevnih kvot v praksi sploh pomenila.
Podobne kvote je jeseni uvedla Nemčija na svoji meji z Avstrijo, saj na posameznih mejnih prehodih na uro sprejme od 50 do 100 ljudi ter na dan skupaj nekje do 6.000 ljudi. Avstrijska vlada o konkretnih številkah za zdaj javno ni želela govoriti in je zatrdila, da bo z njimi, ko bodo določene, najprej seznanila države na balkanski poti.
Avstrijska tiskovna agencija APA pa poroča, da naj bi vlada na Dunaju o načrtih za zaščito južne avstrijske meje znova govorila v prvi polovici prihajajočega tedna. Seja vlade je sicer napovedana v torek. Avstrijski obrambni minister Peter Doskozil je že pretekli torek razkril, da nov režim sprejemanja prebežnikov na mejnem prehodu pri Špilju preizkušajo že nekaj tednov in bo v celoti zaživel v tem tednu oz. natančneje v četrtek po treh dneh uvajanja.
Ograje, tokrat avstrijske, na severni mejiNa Dunaju obenem pričakujejo, da se bodo prebežniki v prihodnje usmerili proti drugim mejnim prehodom, zato tudi za te prehode že pripravljajo nove ukrepe. Med drugim notranja ministrica Johanna Mikl-Leitner ni izključila postavitve novih ograj na meji z Italijo na Tirolskem ter na meji s Slovenijo na Koroškem in Štajerskem.
V Italiji tovrstni načrti vzbujajo zaskrbljenost. Predsednik trgovinske zbornice Bolzana Michl Ebner je tako v pogovoru za časnik Frankfurter Allgemeinen Sonntagszeitung posvaril pred omejitvami na mejnem prehodu Brenner, ki ga letno prečka okoli 40 milijonov ton blaga in 10 milijonov avtomobilov, poroča nemška tiskovna agencija dpa.
Deželni glavar Tirolske Günther Platter je spomnil na to, da so se območja Tirolske, Južne Tirolske in Trenta v zadnjih desetletjih znova močno povezala, potem ko so bila po prvi svetovni vojni ločena. K temu je pripomogel tudi padec ovir na mejah. ""Če bi tukaj znova postavili meje, bi to označil za srednjo katastrofo,"" je dejal.
Deželni policijski direktor Helmut Tomac je v petek v Innsbrucku sicer povedal, da intenzivne priprave na nov režim na mejnem prehodu Brenner potekajo že nekaj dni. ""Odločitev, kdaj bi ga lahko uvedli, pa je v rokah notranjega ministrstva,"" je dodal.
Avstrija znižuje kvote prosilcev za azilAvstrija sicer že nekaj časa sprejema le prebežnike, ki nameravajo za azil zaprositi v Avstriji ali Nemčiji. 20. januarja pa je sporočila, da bo letos sprejela le 37.500 prosilcev za azil, do sredine leta 2019 pa skupno 127.500, medtem ko jih je lani kar 90.000. Od novega leta so po poročanju medijev našteli že okoli 9.000 prošenj za azil. Obenem je zaostrila azilno zakonodajo in sprejema ukrepe, ki ji bodo omogočili čim hitrejši izgon zavrnjenih prosilcev za azil.
"
http://www.rtvslo.si/slovenija/cerar-nadzor-bomo-morali-okrepiti-a-ostajamo-solidarni/385730,prebežniki,"
					13. februar 2016 ob 11:37,zadnji poseg: 13. februar 2016 ob 12:43
					Ljubljana - MMC RTV SLO, STA","
T. H.
","Cerar: Nadzor bomo morali okrepiti, a ostajamo solidarni","Miru Cerarju se predlog, da bi prebežnike vozili neposredno z makedonske na avstrijsko-slovensko mejo, o čemer je ta teden govoril vodja hrvaške policije, ne zdi sprejemljiv. Kot je dejal, bi bilo to v nasprotju s pravno ureditvijo.
Sodelovanje s Hrvaško je sicer, kot je v pogovoru za STA izpostavil predsednik slovenske vlade Miro Cerar, ključno pri reševanju prebežniške krize in veseli ga, da Zagreb podpira njegov predlog o okrepljenem nadzoru na makedonsko-grški meji.
Ob nastopu prebežniške krize lani jeseni je bilo sodelovanje s Hrvaško zelo težavno, a se je po Cerarjevih besedah zdaj, po nastopu nove vlade v Zagrebu, izboljšalo.
A Slovenija se bo ustrezno odzvala na namere Avstrije, da omeji pritok prebežnikov, in bo kmalu začela na podoben način stopnjevati nadzor na meji s Hrvaško, je vseeno napovedal Cerar. Slovenija namreč ne more privoliti v to, da bi se v državi naenkrat zaustavilo veliko število prebežnikov, je poudaril.
V upanju na uspešne dogovorePrihodnji tedni bodo za reševanje prebežniške krize ključni, države severno od nas začenjajo razmišljati o tem, da bi omejile dotok prebežnikov, in to je močan razlog, da se zadeve lotimo zelo resno, je dejal. Slovenija je dolžna varovati schengensko mejo in jo učinkovito nadzirati. ""To pomeni, da bomo morali v prihodnjih tednih in mesecih nadzor še okrepiti, še zlasti ker so se kapacitete držav, ki so nad nami, bistveno zmanjšale,"" je dejal. 
""Če bomo v dogovoru z drugimi državami južno od nas solidarni in uspešni, Avstrija ne bo imela resne potrebe, da bi bistveno zaostrovala nadzor na mejah, in to je tudi namen iskanja skupne rešitve, torej da se ohrani schengen in da se ne povzročata gospodarska škoda in škoda v meddržavnih odnosih,"" pravi.
O reševanju prebežniške krize bodo voditelji članic Unije znova govorili prihodnji teden v Bruslju. Cerar je pred vrhom previden, si bo pa še naprej prizadeval za skupno rešitev: ""Še vedno verjamem, da je mogoče, da kot EU skupaj storimo tiste korake, ki bodo pomenili uspešen nadzor na zunanjih mejah, da zaustavimo nezakonite migracije, obenem pa Evropa mora biti in je sposobna sprejeti tiste, ki dejansko potrebujejo mednarodno zaščito in pomoč.""
Za okrepljen nadzor na grško-makedonski mejiOb tem je, kot je dejal, podal predlog o okrepljenem nadzoru na makedonsko-grški meji, ki bo tudi tema pogovorov ob zasedanju Evropskega sveta.
Namen predloga je po eni strani zavarovati Zahodni Balkan pred konflikti, po drugi strani pa zmanjšati dotok nezakonitih migracij v Slovenijo in Avstrijo, je dejal in dodal, da bi na ta način Slovenija lahko učinkovito nadzirala schengensko mejo in zato ne bi bilo treba vzpostavljati mejnega nadzora severneje. ""Kajti če se začnejo postavljati meje, to ni samo konec schengena, ampak je tudi element razkrajanja EU-ja, oteženo bo gospodarsko sodelovanje, pojavijo se lahko celo konflikti,"" je opozoril.
V Evropi je po njegovih besedah dozorela zavest o tem, da je nujno izboljšati nadzor na zunanjih mejah, hkrati pa je postalo jasno, da Evropa ne bo mogla več sprejemati nezakonito prispelih prebežnikov. ""To bi ogrozilo ne samo naše sobivanje, ampak tudi njih, saj jim ne moremo zagotoviti človeškega dostojanstva,"" je dejal in opozoril na omejene integracijske zmožnosti evropskih držav.
Enako velja za Slovenijo, pravi, po eni strani mora varovati schengensko mejo in preprečevati nezakonite vstope migrantov, po drugi strani pa mora tistim, ki pomoč potrebujejo, pomagati. Kot je poudaril, Slovenija ostaja solidarna, zavezala se je, da bo po načelih relokacije in preselitve vzela določeno število prebežnikov. A kot je opozoril, ne bo mogla v zelo kratkem času vzeti vseh, saj je dnevno soočena z velikim številom prebežnikov v tranzitu.
Svarila pred ksenofobijoCerar je ob tem poudaril tudi, da se Slovenija že več mesecev spopada s prebežniško krizo, kljub temu pa se varnost v državi ni poslabšala.
Seveda se pojavljajo določene motnje na območjih ob meji, ki pa si jih vlada prizadeva sanirati, tudi z odškodninami za kmete in druge, ki so bili prizadeti zaradi postavitve ograje na meji s Hrvaško, je dejal. Je pa posvaril pred ksenofobijo. ""Nikakor ne sme prevladati prepričanje, da so prebežniki avtomatično nevarni ali teroristi, veliko ljudi prihaja iz resnične stiske, nekateri v strahu za golo življenje,"" je dejal.
Nerazumljivo pa se mu zdi, da skušajo nekateri iz prebežniške krize nabirati politične točke, in to v času, ko je svet zaradi številnih kriz na trhlih temeljih. ""Tisti, ki želijo umetno ustvariti vzdušje sovražnosti, nestrpnosti ali strahu, delajo proti državi Sloveniji in njenim državljanom, takšno spodbujanje sovražnosti pa ima samo en namen, to je politično spet spreti Slovence in jih spraviti v ideološki boj,"" je dejal.
Pri tem je izpostavil primer Kidričevega, kjer želi notranje ministrstvo v starem vojaškem objektu, ki je zunaj naselja, poskrbeti za začasno namestitev večjega števila prebežnikov, če bi bilo to nujno potrebno. To niti približno ne bi bila obremenitev za občino, a so se kljub temu dogajali agresivni protesti, je dejal premier.
Vlada se po njegovih besedah na nestrpnost odziva odločno in z argumenti, ne pa agresivno, ""kajti če bomo spodbujali agresivnost ali celo primitivnost in laži, bomo tonili v smer, v katero smo že šli pred nekaj leti"".
"
http://www.rtvslo.si/svet/angela-merkel-turcija-mora-najprej-zajeziti-nezakonite-vstope-v-eu/385699,prebežniki,"
					12. februar 2016 ob 18:49,zadnji poseg: 12. februar 2016 ob 21:58
					Alep, Ankara, Berlin - MMC RTV SLO","
K. Št.
","Angela Merkel: ""Turčija mora najprej zajeziti nezakonite vstope v EU""","Pred turško mejo je že 100.000 beguncev. ""Če finančna pomoč EU-ja Turčiji ne bo zadostovala, bo morala Turčija najprej zajeziti nezakonite vstope v EU,"" meni Angela Merkel.
""Na drugi strani meje je devet taborišč, v katerih je 100.000 ljudi, tudi 35.000 novih prišlekov,"" je povedal novinarjem namestnik turškega premierja Yalcin Akdogan in dodal, da ""za zdaj ni nobenega zbiranja beguncev na meji, nobenih večjih množic, ki bi želele prečkati mejo"".
Združeni narodi in Evropska unija so pozvali Turčijo, naj v državo spusti sirske begunce, ki bežijo pred nasiljem. A Turčija, ki že gosti 2,7 milijona beguncev, pozive mednarodne skupnosti zavrača, kljub temu pa beguncem zagotavlja humanitarno pomoč. Humanitarni delavci iz različnih organizacij na ozemlju Sirije tako postavljajo že deseto begunsko taborišče. Prejšnji teden je namreč po ocenah Mednarodnega odbora Rdečega križa (ICRC) sirsko mesto Alep in njegovo okolico zaradi ofenzive sirskih vladnih sil ob pomoči ruskih vojaških letal zapustilo okoli 50.000 ljudi.
Turški predsednik Recep Tayyip Erdogan je zaradi mednarodnega pritiska besen in je celo zagrozil, da bo poslal begunce v države EU-ja. ""Nihče ne bi smel učiti Turčije človečnosti,"" je dejal Akdogan, sicer tesen zaveznik predsednika Erdogana, in dodal, da so Turčijo v spopadanju s to človeško krizo popolnoma zapustili.
Prav zato bo ob robu vrha EU-ja prihodnji teden v Bruslju potekal še minivrh s Turčijo glede t. i. prebežniške krize, je po srečanju s poljsko premierko Beato Szydlo potrdila nemška kanclerka Angela Merkel.
Merklova pripravljena na dodatno pomoč Turčiji za begunceTako kot decembra lani bo srečanje potekalo tudi s turškim premierjem Ahmetom Davutoglujem, ki se bo v četrtek sešel s predsednikom komisije Jean-Claudom Junckerjem. Na minivrhu naj bi govorili o sirskih beguncih, ki bi jih lahko skupina držav EU-ja neposredno sprejela iz Turčije.
Če plačilo treh milijard evrov finančne pomoči za oskrbo beguncev na turškem ozemlju ne bo zadostovalo, bi lahko skupina držav EU-ja prostovoljno izrazila pripravljenost, da sprejme dodatne begunce, je dejala Angela Merkel in ob tem opozorila, da je treba najprej zajeziti oziroma ustaviti nezakonite migracije na mejah med Turčijo in EU-jem, še posebej čez Egejsko morje. Nemška kanclerka je poudarila, da bi bilo sprejemanje teh dodatnih beguncev prostovoljno, in ne na podlagi ""stalnega porazdelitvenega mehanizma"".
Cerar: Zmanjšati prehod prebežnikov skozi SlovenijoSlovenski premier Miro Cerar je decembra lani dejal, da se Slovenija načelno strinja s skupno zavezo k preselitvi beguncev iz Turčije, s čimer bi tudi manjše sorazmerno število beguncev sprejela. A je ob tem opozoril, da je to treba izvesti v skladu z integracijskimi zmožnostmi Slovenije, prav tako pa se bo moral zmanjšati tranzit prebežnikov čez slovensko ozemlje.
Dejavno vlogo pri reševanju t. i. prebežniške krize v Evropi želi imeti tudi Poljska, ki pa ne bo privolila v obvezne kvote za sprejem prosilcev za azil.
Nemčija in Poljska želita Veliko Britanijo v EU-juMerklova in Szydlova sta se danes na srečanju pogovarjali še o možnosti izstopa Velike Britanije iz EU-ja, če ne bo dosežen dogovor o britanskih zahtevah za reformo EU-ja v okviru referenduma o članstvu Otoka v Uniji. Voditeljici sta poudarili, da si tako Nemčija kot Poljska želita in prizadevata, da Velika Britanija ostane v EU-ju.
Osnutek dogovora sicer vključuje zasilne zavore za omejitev socialnih prejemkov za nebritanske državljane Unije in določena varovala za države brez evra. Poljska se boji, da bo dogovor diskriminiral več sto tisoč njenih državljanov v Veliki Britaniji. Britanski premier David Cameron si želi dokončni dogovor doseči na vrhu EU-ja, ki bo v Bruslju 18. in 19. februarja, da bi lahko že junija doma izvedel referendum o članstvu v EU-ju.
"
http://www.rtvslo.si/begunska-kriza/avstrija-po-pritisku-na-makedonijo-razmislja-o-nadzoru-meje-z-italijo/385669,prebežniki,"
					12. februar 2016 ob 13:50,zadnji poseg: 12. februar 2016 ob 20:33
					Skopje, Bruselj - MMC RTV SLO, Reuters, STA","
T. J., K. Št.
",Avstrija po pritisku na Makedonijo razmišlja o nadzoru meje z Italijo,"Makedonija je ugodila pozivu Avstrije in bo na meji zaustavila prihod večjega števila prebežnikov. Če pa bi se ti čez Slovenijo preusmerili proti Italiji, bi uvedla nadzor meje z Italijo. 
Na nadzor meje z Italijo se Avstrija pripravljajo v primeru preusmeritve prihoda prebežnikov, ki bi se, zaradi strožjega sistema nadzora na meji med Slovenijo in Avstrijo, podali proti italijansko-avstrijski meji, so sporočili z avstrijskega notranjega ministrstva.
Končna odločitev o uvedbi nadzora še ni padla, a vodstvo policije v zvezni deželi Tirolska poudarja, da bi lahko celovit sistem mejnega nadzora uvedli v osmih do desetih tednih. Direktor tirolske policije Helmut Tomac je povedal, da se pripravljajo na mejne kontrole na Brennerju, pri Sillianu na vzhodu Tirolske in pri Naudersu. Po njegovih besedah trenutno potekajo posvetovanja s strokovnjaki o uvedbi nadzora na Brennerju, saj da sistem mejnega nadzora, kot so ga recimo vzpostavili v Špilju na meji s Slovenijo, zaradi okoliških pogojev ni možen.
Makedonija bo zaustavila prehod prebežnikov""Ukrepi, ki jih bomo sprejeli, bodo zrcalna slika tistega, kar bosta storili Nemčija in Avstrija,"" je dejal makedonski zunanji minister Nikola Poposki po srečanju z avstrijskim kolegom Sebastianom Kurzem, ki je trenutno na balkanski turneji, med katero je že obiskal Bosno in Hercegovino, Srbijo in Albanijo. ""Toliko migrantov, kot jih bodo države EU-ja želele sprejeti, toliko jih bomo spustili noter,"" je zatrdil makedonski minister.
Na meji z Grčijo bo tako odprt le en mejni prehod, na katerem bodo prebežnike registrirali. Poposki je zatrdil, da jih bodo obravnavali humano, da pa bodo makedonske oblasti zagotavljale tudi varnost svojih državljanov. Ob tem se je pri zaščiti makedonske meje zahvalil evropskim državam, tudi Avstriji, in poudaril, da bo imela pri mejnem nadzoru glavno besedo Makedonija.
Avstrijski poziv MakedonijiMakedonija je sprejela odločitev po pozivu Avstrije, da mora biti ""popolnoma pripravljena"" zaustaviti prihod prebežnikov, saj je ""prva država za Grčijo"". ""V prihodnjih mesecih bomo najverjetneje dosegli največje število prebežnikov, ki jih še lahko sprejmemo. Tako bo Avstrija morala ustaviti prebežnike na svoji meji,"" je dejal Kurz in dodal, naj bo Makedonija pripravljena na podobno potezo kot Dunaj in bo morala povsem zapreti južno mejo.
Grčiji tri mesece, da uredi položaj na zunanji meji Medtem so članice Evropske unije potrdile priporočila Grčiji za odpravo pomanjkljivosti na zunanji meji, s čimer je začel teči trimesečni rok, v katerem mora država ustrezno ukrepati. Če tega ne bo storila, lahko Unija uvede do dveletni nadzor na notranjih mejah v eni ali več članicah schengenskega prostora.
Grčija ima en mesec časa, da pripravi akcijski načrt za odpravo pomanjkljivosti, v treh mesecih pa mora poročati o izvajanju tega načrta. Resne pomanjkljivosti so ugotovili schengenski strokovnjaki ob pregledu razmer novembra lani. EU od Grčije med drugim pričakuje izboljšanje postopkov registracije, vzpostavitev učinkovitega sistema obalnega nadzora na celotni meji s Turčijo in zagotovitev ustreznih nastanitvenih zmogljivosti za osebe, ki čakajo na konec procesa registracije.
Članice so ob potrditvi priporočil med drugim poudarile, da obstaja resna nevarnost za delovanje schengenska območja kot celote ter da težave Grčije vplivajo na celoten EU in da jih je treba rešiti skupaj. Po treh mesecih bodo strokovnjaki znova ocenili razmere na grško-turški meji. Če država ne bo ustrezno ukrepala, lahko komisija predlaga uporabo skrajne možnosti - uvedbo do dveletnega nadzora na delu meje ali po celotni notranji meji ene ali več članic.
 
"
http://www.rtvslo.si/slovenija/slovenija-bo-natu-pomagala-v-egejskem-morju-za-prebeznike-lani-20-2-milijona-evrov/385598,prebežniki,"
					11. februar 2016 ob 16:08,zadnji poseg: 11. februar 2016 ob 17:56
					Bruselj - MMC RTV SLO, STA, Reuters","
A. Č.
","Slovenija bo Natu pomagala v Egejskem morju, za prebežnike lani 20,2 milijona evrov","Slovenija se bo dejavno vključila v operacijo Nata za preprečevanje nezakonitih migracij čez Egejsko morje, je povedala ministrica Andreja Katič. Za prebežnike je lani šlo 20,2 milijona evrov.
Slovenija je z ladjo Triglav že sodelovala v italijanski operaciji Mare Nostrum, zdaj pa z njo sodeluje še v evropski operaciji Sophia, je spomnila obrambna ministrica. Ob tem je opozorila, da je treba zmogljivosti pripraviti, kar terja čas.
.Vlogo Natovih sil bo treba še podrobno operativno razdelati, a v bistvu naj bi šlo predvsem za okrepljen nadzor območja, prekinitev tihotapskih poti in v primeru odkritja nezakonitih prehodov oziroma reševanja prebežnikov za vračanje v begunske centre v Turčiji, je pojasnila Katičeva.
Podrobnosti v 24 urah Odločitev obrambnih ministrov članic Nata je prišla po predlogu Turčije, Grčije in Nemčije za uporabo Natovih pomorskih in nadzornih zmogljivosti pri preprečevanju nezakonitih migracij čez Egejsko morje. Temu predlogu je bilo na dvodnevnem zasedanju namenjene tudi največ pozornosti. Vrhovni poveljnik zavezništva Philip Breedlove je danes sicer pojasnil, da Natove ladje že plujejo proti cilju, v teh 24 urah, kolikor do tja potrebujejo, pa bodo izdelali tudi podrobnosti misije.   Ob tem je poudaril, da bodo Natove sile nadzorovale tudi turško-sirsko mejo in iskale tihotapce ljudi.  Čeprav podrobnosti še niso znane, bodo članice zavezništva verjetno ponudile svoje ladje - ZDA ne nameravajo sodelovati, a misijo podpirajo - ki bodo pomagale turški in grški obalni straži.  Da bi se izognili trenjem med Turčijo in Grčijo, bodo ladje obeh držav ostale v svojih teritorialnih vodah.
Nemčija je že napovedala sodelovanje, prav tako naj bi ladjo ponudila Danska, mogoče je tudi sodelovanje Nizozemske. Trenutno pa ima zavezništvo v okviru stalne pomorske misije blizu Cipra pet ladij, a bo po besedah Breedlova potrebna močnejša mednarodna angažiranost. 
"
http://www.rtvslo.si/sport/zimski-sporti/pred-10-leti-ana-drev-na-olimpijskih-igrah-16-stotink-pred-mazejevo/385547,prebežniki,"
					10. februar 2016 ob 23:42
					Torino - MMC RTV SLO","
M. R.
",Pred 10 leti Ana Drev na olimpijskih igrah 16 stotink pred Mazejevo,"V Torinu se te dni spominjajo 10-letnice olimpijskih iger, na katere slovenska odprava nima najlepših spominov, saj je prestolnico Piemonta zapuščala brez medalje.
Najvišja uvrstitev slovenskih športnikov je bilo šesto mesto. Tega so dosegli Petra Majdič v smučarskem teku na 10 km klasično, ženska biatlonska štafeta Andreja Mali, Dijana Grudiček, Tadeja Brankovič in Teja Gregorin ter deskar Dejan Košir v paralelnem veleslalomu.
Najboljši dosežek skakalcev je bilo 10. mesto na ekipni tekmi (Jernej Damjan (28. posamezno na veliki skakalnici), Primož Peterka (30. posamezno na srednji napravi), Rok Benkovič, Robert Kranjec), najvišja uvrstitev alpskih smučark pa 9. mesto Ane Drev v veleslalomu, ki je za 16 stotink prehitela tedaj 12. uvrščeno Tino Maze. Danes novinarka TV Slovenija Ana Kobal je v slalomu zasedla 25. mesto.
V olimpijski vasi zatočišče našli prebežniki""Olimpijske igre so mestu pustile materialno in nematerialno dediščino. Bile so priložnost, da smo na novo uredili Torino s podzemno železnico, podzemnimi garažami, sprehajališči ... Res je, da dveh ali treh objektov ne uporabljamo več, a je za to odgovorno pomanjkanje spodbud posameznih zvez, ki bi morale iz teh prizorišč ustvariti nacionalna vadbena središča, kot ga poznamo pri nogometu. Uspelo nam je prihraniti nekaj denarja, kar ni običajno pri takšnih prireditvah. A manjkajo ideje in projekti,"" o bolj kot ne zapuščenih prizoriščih za biatlon, bob in smučarske skoke pravi tedanji župan Torina Sergio Chiamparino.
Evelina Christillin, podpredsednica organizacijskega odbora, dodaja: ""Opuščena steza za bob v Cesani, ki so jo zaprli leta 2011, je na očeh vsem. Alternativa je bila, da bi uporabili stezo v Franciji, a sta vlada in olimpijski komite želela objekt v Italiji. To je bila napaka, ki bi se ji lahko izognili, čeprav še vedno upamo, da bomo stezo še lahko uporabljali.""
V olimpijski vasi, katere gradnja je stala 142 milijonov evrov, so v iskanju boljše prihodnosti zatočišče našli prebežniki.
Okroglo obletnico bodo obeležili s tridnevnimi slovesnostmi z vrhuncem, t. i. belo nočjo, 27. februarja.
"
http://www.rtvslo.si/svet/obrambni-ministri-potrdili-okrepitev-navzocnosti-nata-na-vzhodu-evrope/385521,prebežniki,"
					10. februar 2016 ob 17:23,zadnji poseg: 10. februar 2016 ob 21:54
					Bruselj - MMC RTV SLO, STA, Reuters","
K. Št.
",Obrambni ministri potrdili okrepitev navzočnosti Nata na vzhodu Evrope,"Nato bo storil svoj najdrznejši korak do zdaj, saj se želi ""upreti morebitnim akcijam Rusije"" v državah vzhodne Evrope, kar pomeni, da bo postopoma povečevalo število vojaških enot.
""To ne bo tako kot v času hladne vojne, bo pa glede na današnje razmere močno opozorilo,"" je dejal ameriški obrambni minister Ashton Carter. ZDA imajo v Evropi že 300.000 svojih vojakov, Nato pa bi lahko v Litvi, Latviji, Estoniji, na Poljskem, v Bolgariji in Romuniji nastanil do tisoč svojih vojakov, ki bi jih kmalu okrepili z zračnimi in morskimi silami ter posebnimi enotami z do 40.000 vojaki.
Oblikovanje večnacionalnih enotObrambni ministri so predlog Nata sprejeli. Generalni sekretar Nata Jens Stoltenberg je na dvodnevnem zasedanju obrambnih ministrov v Bruslju dejal, da je to odgovor na politiko ruskega predsednika Vladimirja Putina. Rusija je pred dvema letoma po referendumski odločitvi prebivalcev Krimskega polotoka tega z aneksom priključila k svojemu ozemlju. Po trditvah Ukrajine pa je vojaško navzoča tudi na vzhodu države, kar Kremelj ves čas zanika.
Nato je že pred tem zagotavljal varnost vzhodnih članic, ki so se počutile ogrožene od Rusije. Nov načrt predvideva kombinacijo prilagodljivih kopenskih sil in hitro odzivnih okrepitev. Oblikovati nameravamo večnacionalne enote, ki bodo poslale ""zelo močen signal"" o Natovi enotnosti, je dejal Stoltenberg.
""Napad na eno zaveznico pomeni napad na vse,"" je dejal Stoltenberg. Glede števila vojakov in drugih podrobnosti bodo v prihodnjih mesecih razpravljali vojaški strategi, odločitev pa naj bi bila znana pred vrhom Nata v Varšavi. Zavezništvo se pri tem trudi, da bi spoštovalo dogovor z Rusijo iz leta 1997, da se mora vzdržati ""nastanitve stalnih bojnih enot"" v vzhodni Evropi.
Srečanje Lavrova in Stoltenberga v MünchnuRuski zunanji minister Sergej Lavrov je v pogovoru za enega od moskovskih časopisov obtožil Nato, da podžiga strahove glede ruske grožnje, s čimer želi upravičiti svoj obstoj in širitev na vzhod. Povedal je še, da mora Nato ""ostati v svojih mejah"", kritiziral pa je tudi vabilo za pridružitev Črne gore. Natova dejanja po besedah Lavrova predstavljajo dejavnik destabilizacije. Med drugim se bosta Stoltenberg in Lavrov sešla konec tedna v Münchnu.
Washington povečal proračun za boj proti ""ruski agresiji""Bela hiša je v torek objavila 4,15 bilijona dolarjev težak predlog za proračunsko leto 2017, ki se začne 1. oktobra letos, v katerem med drugim predlaga občutno povečanje porabe za zoperstavljanje ruski agresiji. ""V odgovor na naraščajoče poskuse Rusije, da omeji politične izbire sosednjih držav, predlog proračuna vsebuje 4,3 milijarde dolarjev za politično, gospodarsko in vojaško pomoč zaveznikom in partnerjem zveze Nato,"" piše v predlogu.
S tem denarjem bodo krepili obrambo, vladavino prava, dobro vladanje, evropsko integracijo, trgovino, energetsko varnost in boj proti korupciji predvsem v Ukrajini, Gruziji in Moldaviji. Največji del vsote, kar 3,4 milijarde dolarjev, bo predvidoma dobil Pentagon za tako imenovano Pobudo zagotovil Evropi (ERI). To je štirikrat več kot v letošnjem proračunu.
Stoltenberg je še dejal, da so obrambni ministri Nata razpravljali tudi o prošnji Nemčije in Turčije za pomoč zavezništva pri soočanju z begunsko krizo, predvsem pri preprečevanju tihotapljenja migrantov med Turčijo in Grčijo.
Prvi mož Nata je dejal, da prošnjo preučujejo v ""tesnem dialogu z zaveznicami, ki so najbolj prizadete"". ""Potekajo posvetovanja in razprave, a o zaključkih ne morem povedati še ničesar,"" je v izjavi novinarjem dejal Stoltenberg. Ob tem je pripomnil, da morajo skrbno preučiti, ali in kako lahko Nato prispeva k reševanju migrantske krize. Dogovor o vlogi Nata pri reševanju tega vprašanja bo morebiti težko doseči, saj imata Turčija in Grčija dolgo zgodovino raznih sporov, tudi v Egejskem morju, ki je glavna pot migrantov v Evropo.
Pomoč pri preprečevanju tihotapljenja ljudiJens Stoltenberg je še dejal, da so obrambni ministri Nata razpravljali tudi o prošnji Nemčije in Turčije za pomoč zavezništva pri soočanju s t. i. begunsko krizo, predvsem pri preprečevanju tihotapljenja prebežnikov med Turčijo in Grčijo.
Prvi mož Nata je dejal, da prošnjo preučujejo v ""tesnem dialogu z zaveznicami, ki so najbolj prizadete"". ""Potekajo posvetovanja in razprave, a o zaključkih ne morem povedati še ničesar"". Ob tem je pripomnil, da morajo skrbno preučiti, ali in kako lahko Nato prispeva k reševanju migrantske krize. Dogovor o vlogi Nata pri reševanju tega vprašanja bo morebiti težko doseči, saj imata Turčija in Grčija dolgo zgodovino raznih sporov, tudi v Egejskem morju, ki je glavna pot migrantov v Evropo.
"
http://www.rtvslo.si/begunska-kriza/sefic-prebezniki-bodo-dobili-enotne-identifikacijske-dokumente/385514,prebežniki,"
					10. februar 2016 ob 15:23,zadnji poseg: 10. februar 2016 ob 16:01
					Ljubljana - MMC RTV SLO","
Al. Ma.
",Šefic: Prebežniki bodo dobili enotne identifikacijske dokumente,"Države na balkanski migracijski poti bodo za prebežnike uvedle enotne identifikacijske dokumente, veljavne povsod, je napovedal Boštjan Šefic. Zavrnil je ugibanja, da naj bi Avstrija kmalu dodatno omejila sprejem.
Enotni identifikacijski dokument bodo organi izdajali na vstopni točki na grško-makedonski meji, je na tiskovni konferenci povedal državni sekretar na notranjem ministrstvu Boštjan Šefic. Veljaven bo po celotni migracijski poti vse od Makedonije do vključno Avstrije, države pa se trenutno dogovarjajo o podrobnostih, je razkril. 
Novost bo zelo olajšala razmere za vse. Policije bodo imele manj opravil in manj dela, pa tudi prebežniki bodo lažje prehajali meje, zato bo novost zelo koristna, je povedal.
Z Avstrijo ""intenzivno sodelovanje""Zavrnil je možnost, da naj bi Avstrija kmalu dodatno omejila prehodnost svoje meje - takšnih napovedi ni. Poudaril je, da Slovenija z Avstrijo izjemno dobro in intenzivno sodeluje na vseh ravneh, od najnižjih policijskih pa vse do ministrske.
Z neprestanim stikom sproti odpravijo vsakršen nesporazum, je zagotovil Šefic. Tudi nekatere informacije, ki odstopajo od dogovorov, kot je nedavna izjava avstrijske ministrice, lahko ""na podlagi odprtih odnosov takoj razčistijo"". Tako za ta kot za številne druge primere se je izkazalo, da je bila izjava iztrgana iz konteksta notranjih avstrijskih razprav. 
Nesporazum s HrvaškoPonovno je zavrnil izjavo hrvaškega vodje policije o tem, da naj bi države na balkanski poti prebežnike le neprekinjeno prepeljale vse do Avstrije. ""To je neka ideja, ki so jo predlagali, vendar so jo tako Avstrija kot mi in druge države v celoti zavrnile. In ni v igri,"" je povedal.
""V tem primeru bi namreč v Sloveniji nastala t. i. vroča točka. Prav vsi prebežniki bi se namreč ustavili pred mejo z Avstrijo in potem bi v Sloveniji delali to, kar bi morali početi v Grčiji. To je za nas absolutno nesprejemljivo,"" je še zagotovil Šefic.
Sporočil je še, da je Slovenija novega hrvaškega notranjega ministra povabila na sestanek, kjer bi nadalje usklajevali sodelovanje, vendar se do zdaj še ni odzval.
Razmere v Sloveniji pod nadzoromŠefic je sicer v uvodu poudaril, da so razmere v Sloveniji povsem pod nadzorom in da zaradi migracijskega toka ni prav nič drugače, kot je bilo pred njim. Čeprav dnevno Slovenijo prečka od 1.500 do 3.000 prebežnikov, je spomnil. Ob relativno visokih številkah prihodov so vse dejavnosti omejene na najmanjše mogoče območje, na dve ključni lokaciji - Dobovo in Šentilj. Karavanke pa bodo zaprli takrat, ko se bodo tako odločili skupaj z avstrijsko stranjo. 
Policisti redno spremljajo varnostne razmere in ob kršitvah ukrepajo. Tu in tam se zgodi kakšen manjši incident. Od začetka leta so našteli dva primera kršenja javnega reda in miru in dve kaznivi dejanji. V enem primeru kaznivega dejanja je šlo za odkritje ponarejenih osebnih izkaznic, o drugem Šefic konkretneje ni govoril, je pa dejal, da so osumljencu že odvzeli prostost in podali ovadbo.
Tudi zaradi zavračanja nekaterih prebežnikov na mejah ni težav. Avstrija jih je po njegovih navedbah do zdaj zavrnila nekaj deset, Slovenija pa jih je Hrvaški vrnila 116.  
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj. 
"
http://www.rtvslo.si/svet/avstrija-ima-popolnoma-neucinkovit-sistem-za-integracijo-beguncev/385431,prebežniki,"
					10. februar 2016 ob 06:12,zadnji poseg: 10. februar 2016 ob 07:42
					Dunaj - MMC RTV SLO","
Katja Štok
","""Avstrija ima popolnoma neučinkovit sistem za integracijo beguncev""","""Javnopolitična razprava je vedno bolj neumna, a pod površjem določeni ljudje delajo prave stvari. Splošna politična drža gre v smeri tehnične in denarne pomoči, kar nam je lahko v tolažbo.""
Tako meni Kilian Kleinschmidt. Sogovornik, s katerim smo se pogovarjali pred še ne dobrim mesecem - po 25 letih dela pri UNHCR-ju, kjer je kot humanitarni delavec deloval v različnih begunskih centrih po svetu, je iz organizacije izstopil, ""saj trenutna struktura humanitarnih organizacij ne ponuja ustrezne dolgoročne rešitve"" -, je med drugim tudi zunanji svetovalec avstrijske notranje ministrice Johanne Mikl-Leitner za begunce. In ker Avstrija skorajda vsak dan uvaja nova pravila glede ravnanja s prebežniki, smo ga znova prosili za komentar.
Strokovnjak za begunska vprašanja meni, da bo v Evropi letošnje leto še vedno polno negotovosti, učinek določenih ukrepov pa bo viden šele čez nekaj mesecev, ne prej kot naslednje leto. ""Videli bomo, ali nam bo uspelo  vzpostaviti pretok med Grčijo, ki se bo polnila, in Makedonijo. Povsod bodo nastajala velika begunska taborišča in razmere, ki jih ne želimo videti. Ljudje se bodo težko prebili mimo vseh teh ograj, kar bo le še bogatilo organizirane združbe tihotapcev z ljudmi,"" pravi.

Vzpostavitev zakonitih poti za beguncePri tem je jasen, da je rešitev trenutnega stanja kombinacija: odprtja ustaljenih, zakonitih poti beguncev v Evropo ter ureditev razmer in spodbuditev naložb na Bližnjem vzhodu, kjer bi mladi dobili delo. ""Ali pride v Evropo nezakonito več kot milijon ljudi, kar je nevarno – težave imajo ženske, slišali smo poročilo o izginotju 10.000 otrok -, ali pa se uredijo ustaljene poti, po katerih bi ljudje prišli v Evropo,"" razlaga Kilian Kleinschmidt, ki dodaja, da je takšen predlog ""odziv na razprave v EU-ju in predstavljeni načrt Angele Merkel"".
Dejansko bi to pomenili, da bi iz Turčije in iz severnega dela Iraka v Evropo prepeljali tiste ljudi, ki potrebujejo humanitarno pomoč. Hkrati pa bi v Jordaniji, Libanonu in Turčiji vzpostavili posebna gospodarska območja. ""Recimo, za Jordanijo je obstajal predlog, da bi posle, tudi tiste za Sirijo, izvajali na posebnih območjih, kjer bi Sirci lahko delali. Hkrati upamo, da bodo naložbe spodbudile več delovnih mest."" Naložbe se nanašajo na tri milijarde evrov vreden sklad, s katerim bodo članice Evropske unije pomagale Turčiji pri reševanju t. i. prebežniške krize. ""Javnopolitična razprava je vedno bolj neumna, a pod površjem določeni ljudje delajo prave stvari … Splošna politična drža gre v smeri tehnične in denarne pomoči, kar nam je lahko v tolažbo.""
Avstrija nima integracijskega načrtaPoleg Danske je Avstrija ena tistih držav, ki narekuje tempo uvajanja nove, strožje azilne politike v Evropi. ""Od avstrijskega ministra za integracijo, torej zunanjega ministra (op. p. Sebastiana Kurza),  nismo slišali resnega načrta za integracijo beguncev, razen tega, da bodo ljudi, ki ne bodo sodelovali, izključili. Iz česa? Saj nimamo velikih shem za 90.000 beguncev, ki bi jim država pomagala z učenjem tujega jezika in pripravo na tukajšnje življenje,"" je kritičen do avstrijske vlade Kilian Kleinschmidt.
Zdi se, da ta alpska država z 8,5 milijona prebivalci ravna enako kot ranjena lisica, ki se je s taco ujela v lovsko past - v paniki sprejema nagle odločitve, pri čemer ji je pomembna trenutna rešitev bolečega stanja, in ne dolgoročne posledice. Uvedba letošnjih kvot o omejitvi sprejema prosilcev za azil na 37.500 (naslednje leto 35.000, leta 2018 pa 30.000), usmerjen pretok le čez mejni prehod Šentilj, deportacija 50.000 neuspešnih prosilcev za azil do leta 2020 in podaritev 500 evrov za ""povratne stroške"" vsem tistim, ki bodo odšli iz države prostovoljno, nimajo pomena brez učinkovitega državnega programa za integracijo.
""Število 37.500 ni realističen ukrep, če ljudi ne popišeš. Vlade pa jih ne želijo popisati, saj ne želijo sprejeti njihovih prošenj za azil. Določene narodnosti imajo ničelne možnosti, da jim bodo sploh prisluhnili, zato bodo takšni ljudje v Evropi ostali kot ilegalci,"" opozarja sogovornik, ki dodaja, da bo v Evropi več kot 100.000 neregistriranih ljudi, ki bodo ""resna grožnja za našo varnost"".
""Deportacije niso realne"" Na napovedi Švedske, ki bo v naslednjih letih deportirala okoli 80.000 neuspešnih prosilcev za azil, in Avstrije, ki bo prosilce za azil deportirala, če po treh letih v matični državi ne bodo več v nevarnosti, ironično pravi: ""Srečno"". ""Nisem še videl vlade, ki bi spoštovala človekove pravice in je omejena z ustavo ter bi v večjem številu vračala ljudi na nevarna območja. To vse je znak, da poskušajo umiriti populistične stranke. To ni realno. To ni uspelo še nikomur … Zakaj naznanijo nekaj, kjer jim bo spodletelo, razen če bodo kršili svojo ustavo.""
Nepoznavanje jezikaPosebna težava, s katero se bodo v prihodnjih mesecih spopadale evropske države, pa bo integracija mladih beguncev, opozarja Kilian Kleinschmidt: ""Težava je tudi ta, da ti ljudje določenih poklicev v svoji državi izvora sploh ne poznajo. Večina, ki pride sem, mora domov hitro poslati denar, česar pa ne morejo storiti, če so v procesu šolanja, saj dobijo s prakso nekaj sto evrov na mesec, kar je dovolj le za njihovo prebivanje, izobraževanje v Nemčiji pa traja najmanj dve leti."" Velika težava je nepoznavanje jezika, ""v Nemčiji jih do 67 odstotkov izstopi iz rednega šolanja. Težko je narediti izpit, če ne znaš jezika, v mnogih poklicih pa je treba komunicirati.""
"
http://www.rtvslo.si/svet/v-italiji-sest-tihotapcev-prebeznikov-obsojenih-na-vecletne-zaporne-kazni/385385,prebežniki,"
					8. februar 2016 ob 21:36,zadnji poseg: 8. februar 2016 ob 21:53
					Rim - MMC RTV SLO, STA","
B. V.
",V Italiji šest tihotapcev prebežnikov obsojenih na večletne zaporne kazni,"Šest tihotapcev, povezanih z nesrečo, v kateri je pred več kot dvema letoma pred italijanskim otokom Lampedusa umrlo 366 ljudi, je bilo v Italiji obsojenih na večletne zaporne kazni.
Gre za prvo sodbo v Italiji zoper člane tihotapskega kartela z ljudmi. Obsojeni so zaradi vpletenosti v nesrečo, ki se je zgodila 3. oktobra 2013, ko se je pred obalo italijanskega otoka Lampedusa potopila ladja z okoli 500 prebežniki iz Afrike, večinoma iz Somalije, Eritreje in Gane. Dogodek je sprožil varnostno in reševalno operacijo EU-ja v Sredozemskem morju.
Italijanska sodnica Angela Gerardi je šesterici Eritrejcev dosodila zaporne kazni od dveh do šestih let in štirih mesecev. Sodišče je enemu izmed tihotapcev zaradi sodelovanja s policijo omililo kazen na pet let zapora, poroča nemška tiskovna agencija DPA, ki se sklicuje na italijansko tiskovno agencijo Ansa.
Nekaj osumljencev v LibijiSodnica pa ni izrekla sodbe zoper še tri osumljence, za katere predvidevajo, da se skrivajo v Libiji. Med njimi je tudi domnevni ključni človek kriminalne združbe in organizator pomorske poti med Libijo in Italijo Ermis Ghermay.
Nemčija je medtem v soboto Italiji izročila še enega izmed vodilnih eritrejskih tihotapcev, ki je bil od aprila na begu. Kot je pojasnila italijanska policija, je v Nemčiji zaprosil za azil, potem ko je ""številnim prebežnikom nezakonito pomagal"" na poti iz Italije proti severnoevropskim državam.
"
http://www.rtvslo.si/slovenija/prebezniki-v-avstrijo-nic-vec-cez-karavanke-pac-pa-le-cez-sentilj/385360,prebežniki,"
					8. februar 2016 ob 16:16,zadnji poseg: 8. februar 2016 ob 16:46
					Dunaj - MMC RTV SLO, STA","
T. H.
","Prebežniki v Avstrijo nič več čez Karavanke, pač pa le čez Šentilj","Nov režim na avstrijsko-slovenski meji bo polno zaživel že v tem tednu. Tako bodo prebežniki v Avstrijo lahko prehajali le še prek Šentilja, kjer jih pričakujejo okoli 2.500 na dan.
Avstrija tako ne bo več sprejemala prebežnikov prek avstrijske Koroške, ampak samo še prek avstrijske Štajerske, je za tiskovno agencijo APA povedal tiskovni predstavnik deželne policije avstrijske Štajerske Fritz Grundnig.
Na avstrijsko Koroško čez predor Karavanke z avtobusi trenutno iz Slovenije prihaja od 1.000 do 1.500 prebežnikov na dan, zdaj pa jih bodo preusmerili na mejni prehod Šentilj.
Tako naj bi na ta prehod dnevno prišlo okoli 2.500 prebežnikov, če se notranje ministrstvo ne bo odločilo še za nižjo dnevno kvoto, je še dodal policijski predstavnik.
Kolikšna bo zgornja meja, še vedno ni znano""Dnevno zgornjo mejo"" za sprejem prebežnikov je prejšnjo sredo napovedala avstrijska notranja ministrica Johanna Mikl-Leitner, vendar o konkretnih številkah takrat še niso govorili, s slovenskega notranjega ministrstva pa so sporočili, da o tej nameri še niso uradno obveščeni.
Dodali pa so, da bo tudi Slovenija nemudoma ukrepala, če bi Avstrija in Nemčija sprejeli kakršne koli ukrepe, ki bi zaostrili sprejem prebežnikov.
Po podatkih, dostopnih na spletni strani slovenske policije, je januarja v Slovenijo vstopilo 62.785 prebežnikov, kar v povprečju pomeni 2.000 na dan, toliko pa jih je tudi odšlo naprej v Avstrijo.
V prvih petih dneh februarja pa so slovenski varnostni organi avstrijskim kolegom predali skupno 4.151 prebežnikov. Pretekli ponedeljek so jih predali 1.128, v torek 410, v sredo 757, v četrtek 880, v petek pa 976. Podatki za konec tedna še niso objavljeni, avstrijski organi pa navajajo, da so v soboto sprejeli 997 in v nedeljo 1.024 prebežnikov.
Omejen sprejem prosilcev za azilAvstrija je bila glede na število prebivalcev ena izmed držav, ki so lani sprejele največ prebežnikov - v državi jih je za azil zaprosilo 90.000. Konec januarja letos pa so sprejeli odločitev in postavili zgornjo mejo sprejetih prosilcev za azil - glede na ta dogovor naj bi Avstrija tako letos sprejela okoli 37.500 prosilcev za azil, prihodnje leto 35.000, leta 2018 pa 30.000.
Do sredine leta 2019 naj bi v Avstrijo prišlo le še 25.000 prosilcev za azil. Skupno je tako zgornja meja za sprejem prosilcev za azil 127.500, kar je okoli 1,5 odstotka vsega avstrijskega prebivalstva.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/foto-makedonija-ob-meji-z-grcijo-postavlja-drugo-ograjo/385351,prebežniki,"
					8. februar 2016 ob 13:08,zadnji poseg: 8. februar 2016 ob 15:40
					Skopje - MMC RTV SLO, STA","
K. Št.
",Foto: Makedonija ob meji z Grčijo postavlja drugo ograjo,"Na makedonsko-grški meji, kjer jo prečka največ prebežnikov, je začela makedonska vojska postavljati drugo, dodatno žično ograjo. Med prvo in drugo bo potekal koridor. 
Makedonija je na tem območju že novembra lani začela postavljati prvo žično ograjo, zdaj pa je vojska ob njej začela graditi še drugo, 37 kilometrov dolgo žičnato ograjo. Cilj je okrepiti varnost vzdolž meje.
Po podatkih makedonskega notranjega ministrstva je v nedeljo v državo vstopilo najmanj 2.800 prebežnikov, med njimi tretjina otrok. Od začetka leta pa je iz Grčije v državo vstopilo 60.000 beguncev in ekonomskih migrantov.
Če je bilo še lani poleti 75 odstotkov prebežnikov, ki so vstopili v državo, moških, jih je danes do dve tretjini žensk in otrok.

Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/v-bolgariji-dve-prebeznici-umrli-zaradi-podhladitve/385299,prebežniki,"
					7. februar 2016 ob 14:39,zadnji poseg: 7. februar 2016 ob 14:57
					Sofija, Dunaj - MMC RTV SLO, STA","
B. V.
",V Bolgariji dve prebežnici umrli zaradi podhladitve,"Dve prebežnici sta v soboto umrli zaradi podhladitve v goratem predelu na jugovzhodu Bolgarije, so sporočile tamkajšnje oblasti. Zaradi podhlajenosti so v bolnišnico odpeljali še več drugih prebežnikov.
Ena od umrlih prebežnic je bila stara med 14 in 16 let, druga pa med 30 in 40, so sporočili z bolgarskega notranjega ministrstva. ""Naši obmejni varnostniki so ju nesli na rokah, da bi ju ogreli, a sta zaradi mraza vseeno umrli,"" je za krajevno televizijo dejala bolgarska notranja ministrica Rumjana Bačvarova.
Umrli prebežnici sta potovali v skupini 19 prebežnikov in prebežnic, v kateri je bilo tudi 11 otrok, mlajših od 16 let. Policisti so jih našli v kraju Malko Tarnovo. Tam je zapadlo okoli 30 centimetrov snega, zimske temperature pa je spremljal močan veter. Preživele so odpeljali v bolnišnico, kjer so morali dve osebi oživljati.
V Bolgariji sta že januarja dva prebežnika umrla zaradi podhladitve, v državi pa so lani popisali okoli 30.000 prebežnikov. Organizacije za zaščito človekovih pravic so pogosto opozarjale na nevarnosti, ki pretijo prebežnikom v Bolgariji. Tako so tudi žrtve pretepanja, streljanja in ropanja policije.
Avstrijo pretresa posilstvo otrokaMedtem Avstrijo pretresa novica, da je v začetku lanskega decembra 20-letni iraški begunec na enem od bazenov v glavnem mestu posilil 10-letnega dečka, ki je utrpel številne poškodbe. Deček je dejanje takoj prijavil, storilca, ki je zdaj v priporu, pa so prijeli že na bazenu.
Državno tožilstvo je zoper 20-letnika, ki je po balkanski poti v Avstrijo prišel sredi septembra lani, uvedlo preiskavo zaradi hude spolne zlorabe mladoletne osebe.
"
http://www.rtvslo.si/izjava-dneva/recep-tayyip-erdogan/385296,prebežniki,"
					7. februar 2016 ob 14:12,zadnji poseg: 7. februar 2016 ob 14:35
					Ankara - MMC RTV SLO",None,Recep Tayyip Erdogan,"Režim je zaprl del Alepa (...) Turčija je v nevarnosti. Če pridejo na mejo in ne bodo imeli druge izbire, moramo in bomo, če bo potrebno, naše brate spustili v državo.
Turški predsednik o prebežnikih iz Sirije, ki bežijo pred ofenzivo vladnih sil na Alep. Na meji, kjer Sirija meji s turško provinco Kilis, jih v mrazu čaka okoli 20 tisoč. (STA)
"
http://www.rtvslo.si/svet/foto-somisljeniki-pegide-zbrani-od-amsterdama-prek-dresdna-do-varsave/385262,prebežniki,"
					6. februar 2016 ob 20:45,zadnji poseg: 6. februar 2016 ob 21:36
					Dresden/Calais/Varšava/Praga - MMC RTV SLO, STA, Reuters","
A. P. J.
",Foto: Somišljeniki Pegide zbrani od Amsterdama prek Dresdna do Varšave,"Protiislamski protesti, ki jih je navdihnila nemška Pegida, so potekali v Dresdnu, Varšavi, Pragi, Calaisu, Amsterdamu in drugod. Na njih se je zbralo več tisoč ljudi in protestiralo proti prihodom prebežnikov z Bližnjega vzhoda in iz Afrike v Evropo.
V Dresdnu je na ulice prišlo okoli 8.000 ljudi, kar je precej manj od napovedi. Številni protestniki so nosili napise, kritične do nemške kanclerke Angele Merkel, ki je med Nemci vse manj priljubljena zaradi prevelike naklonjenosti beguncem. Na ulice so odšli tudi nasprotniki Pegide, teh se je zbralo 2.500. Za varnost je skrbelo okoli 1.000 policistov, o incidentih pa ne poročajo. ""Moramo znova zaščititi in nadzirati evropske zunanje meje, pa tudi notranje meje,"" je dejal eden od protestnikov. Številni so vzklikali tudi: ""Merklova mora oditi.""
Shod tudi v CalaisuSomišljeniki Pegide so pripravili shode tudi v nekaterih drugih evropskih mestih, med drugim v Pragi, Dublinu, Amsterdamu, Birminghamu in francoskem pristanišču Calais, kjer se zbirajo prebežniki, ki si želijo čez Rokavski preliv v Veliko Britanijo. V Calaisu se je zbralo okoli 150 ljudi, ki so bili opremljeni z različnimi transparenti, med drugim ""To je naš dom"", in francoskimi zastavami ter prepevali francosko himno. Shod ni bil dovoljen, po prerivanju s policisti pa je bilo okoli 20 protestnikov aretiranih. Organizatorji so ljudi skušali na ulice spraviti s trditvijo, da bi se lahko ""tisočletna civilizacija zahodne Evrope z osvajalskim pohodom islama po Evropi končala"" in da so politične elite prebivalce pustile na cedilu.
V Pragi se je na shodu, ki sta ga organizirali dve skrajni desničarski skupini, zbralo okoli 5.000 ljudi. Izbruhnili so nemiri, ko so se skrajni desničarji spopadli z levičarskimi nasprotniki. Policija je aretirala štiri ljudi.
V Varšavi je več sto ljudi mahalo s poljskimi zastavami in kričalo: ""Anglija in Francija jočeta, tu se evropska solidarnost konča."" ""Protestiramo proti islamizaciji Evrope, priseljevanju, invaziji,"" pa je izjavil Robert Winnicki, vodja skrajnodesnega gibanja Ruch Narodowy.
Nemška Pegida in podobno misleče skupine so pred kratkim podpisale deklaracijo o ustanovitvi koalicije Trdnjava Evrope, ki se bo postavila po robu islamizaciji Evrope.
Gibanje Pegida, s polnim imenom Domoljubni Evropejci proti islamizaciji Zahoda, se je oktobra leta 2014 začelo v vzhodnonemškem mestu Dresden kot protestno gibanje zaradi vse večjega priseljevanja zlasti mladih muslimanov v Evropo in Nemčijo.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/news-in-english/police-apprehended-eleven-migrants-who-crossed-green-border/385111,prebežniki,"
					4. February 2016 ob 19:20
					Ljubljana - MMC RTV SLO","

",Police apprehended eleven migrants who crossed green border,"In the vicinity of the Krško train station policemen apprehended seven migrants, two in Bizeljsko and two more in Slovenska vas. It is assumed they have crossed the green border with Croatia.
Robert Perc from the Novo mesto Police Directorate explained that the point at which the migrants had crossed the green border has not been established yet. The eleven migrants had not come from the reception centre in Dobova, nor did they arrive to Slovenia by organized transports.
The procedure of processing the migrants is still ongoing, and the police will return them to Croatian security authorities should they fail to comply with the conditions for continuing their way to Austria. This year 70 migrants were returned to Croatia.
L. L.Translated by G. K.
"
http://www.rtvslo.si/crna-kronika/policisti-prijeli-enajst-prebeznikov-ki-so-preckali-zeleno-mejo/385098,prebežniki,"
					4. februar 2016 ob 16:30,zadnji poseg: 4. februar 2016 ob 20:08
					Ljubljana - MMC RTV SLO","
L. L.
","Policisti prijeli enajst prebežnikov, ki so prečkali zeleno mejo","Policisti so pridržali enajst prebežnikov, ki so najverjetneje prečkali zeleno mejo. V okolici železniške postaje Krško so prijeli sedem prebežnikov, na Bizeljskem in v Slovenski vasi pa še po dva. Policisti domnevajo, da so prečkali zeleno mejo s Hrvaško.
Kot je povedal Robert Perc z novomeške policijske uprave, policisti še ugotavljajo, kje so prebežniki prečkali zeleno mejo. Po podatkih policistov enajstrica ni prišla iz sprejemnega centra v Dobovi oziroma v Slovenijo niso prišli v okviru organiziranih prevozov. Domnevno naj bi pri sedmerici prijeti v okolici Krškega šlo za libijske državljane, poroča novinar TV Slovenija Goran Rovan.
Postopek obravnave prebežnikov še poteka, policisti pa jih bodo, če ne izpolnjujejo pogojev za nadaljevanje poti proti Avstriji, vrnili hrvaškim varnostnim organom. Letos so hrvaškim organom policisti vrnili 70 prebežnikov.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/od-treh-milijard-evrov-za-turcijo-bo-slovenija-prispevala-pet-milijonov/385021,prebežniki,"
					3. februar 2016 ob 18:11,zadnji poseg: 3. februar 2016 ob 19:01
					Idomeni/Skopje - MMC RTV SLO, Reuters, STA","
A. V.
",Od treh milijard evrov za Turčijo bo Slovenija prispevala pet milijonov,"Članice Evropske unije so potrdile tri milijarde evrov vreden sklad, s katerim bodo pomagale Turčiji pri njenem reševanju prebežniške krize. 
Dogovor, ki je bil okvirno dosežen že novembra, se bo zdaj tudi uresničil, potem ko je Italija umaknila svoje zadržke. EU upa, da bo Turčija v zameno za denarno pomoč zmanjšala število prebežnikov, ki vstopajo na evropsko celino. 
Ena milijarda evrov bo šla v sklad neposredno iz proračuna EU-ja, preostalo bodo prispevale države članice. Največ bo plačala Nemčija, in sicer 427,5 milijona evrov v letu 2016. Sledijo Velika Britanija s 327,6 milijona, Francija s 309 milijoni in Italija (225 milijonov). Prispevek Slovenije je 5,2 milijona evrov.   
""Turčija se je zavezala, da bo zmanjšala število prebežnikov v Evropo. Denarna pomoč bo šla neposredno za izboljšanje življenjskega standarda beguncev v Turčiji, tako da bodo ti ostali bliže domu,"" je dogovor pozdravil Johannes Hahn, evropski komisar za sosedsko politiko in širitev.  
Makedonski vlaki znova vozijo prebežnike   Makedonske oblasti so po nekaj dneh zastoja sprostile promet z avtobusi in vlaki, s katerimi prevažajo prebežnike od meje z Grčijo naprej proti Srbiji. Vlaki niso vozili, ker so tire na makedonski strani pri mejnem prehodu Gevgelija blokirali taksisti. Ti so tako protestirali proti ravnanju policije, ki je prebežnike najprej usmerjala na vlake in avtobuse. Železniški promet je bil blokiran tudi na grški strani, kjer so zaradi pokojninske reforme protestirali kmetje. 
Tako makedonski taksisti kot tudi grški kmetje so se zdaj umaknili, tako da je promet s prebežniki po tako imenovani balkanski poti proti zahodni Evropi znova stekel. 
Standardiziran postopek registracije migrantovMedtem pa so se direktorji policij držav na balkanski poti, to je iz Makedonije, Avstrije, Hrvaške, Srbije in Slovenije, srečali v Skopju in se dogovorili za vzpostavitev standardiziranega postopka registracije migrantov vzdolž balkanske poti, s katerim bodo zaostrili tudi režim prehajanja meje. Tako osebam brez potovalnih dokumentov, osebam s ponarejenimi dokumenti ali tistim, ki dajejo o svoji identiteti in svojem izvoru lažne informacije, ne bodo dovolili nadaljevanja poti. Srečanja se je udeležil tudi direktor slovenske policije Marjan Fank.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/ali-bodo-prebezniki-ponovno-nezakonito-prihajali-v-slovenijo/384996,prebežniki,"
					3. februar 2016 ob 14:08,zadnji poseg: 3. februar 2016 ob 19:45
					Ljubljana - MMC RTV SLO","
G. C., Al. Ma. 
",Ali bodo prebežniki ponovno nezakonito prihajali v Slovenijo?,"Slovenija je po sprejetju odločitve, da spušča le tiste prebežnike, ki želijo zaprositi za azil v Avstriji ali Nemčiji, zavrnila 70 ljudi. Hrvaški mejni organi pa jih po poročanju tamkajšnjih medijev napotijo na zagrebško železniško postajo.
Po poročanju HRT-ja hrvaški mejni organi prebežnikov, zavrnjenih na slovenski meji, ne vračajo v Srbijo, temveč jim zgolj izročajo odločbe, da morajo v mesecu dni zapustiti Hrvaško, in jih napotijo na zagrebško železniško postajo. Tako naj bi tam prenočilo 25 Sircev, Alžircev in Maročanov, ki so tja pripešačili iz mejnega prehoda Obrežje. Pet Afganistancev naj bi tam bivalo že pet dni.
Hrvaška tako, vsaj v nekaterih primerih, ne vrača zavrnjenih prebežnikov v Srbijo in jim omogoča prosto gibanje, kar pomeni, da bi lahko zaradi zavrnitve nezakonito poskušali prečkati Slovenijo.
""Hrvaški organi osebe sprejmejo in zoper njih vodijo postopke v skladu z njihovo nacionalno zakonodajo. Do zdaj ne beležimo povečanja nedovoljenih prehodov na zeleni meji, smo pa na to možnost opozorili naše enote vzdolž zelene meje sočasno z uveljavitvijo bolj doslednega preverjanja migrantov na vlakih,"" pravijo na MNZ-ju.
""Če bomo migrante prijeli pri poskusu nedovoljenega prestopanja meje, bomo zoper njih vodili postopke v skladu z zakonom o tujcih in jih vračali v Republiko Hrvaško,"" o tem, kaj čaka nezakonite prebežnike, pojasnjujejo na notranjem ministrstvu.
Slovenski mejni organi so letos hrvaškim varnostnim organom vrnili 70 prebežnikov. 
Na težave pri delu policistov so opozorili pri Sindikatu policistov Slovenije (SPS), je poročala TV Slovenija. Ena od zaposlenih pri Agenciji Združenih narodov za begunce (UNHCR), je, po navedbah sindikata, 28. januarja skupino beguncev, ki so jim policisti po opravljenem popisu zavrnili vstop v Slovenijo, nagovarjala, naj za azil zaprosijo v naši državi. 20 moških naj bi potem to tudi storilo.  Takšno ravnanje je nesprejemljivo in bi lahko povzročilo napetosti med policisti in migranti, so še sporočili iz sindikata. Odziv Generalne policijske uprave ni bil tako oster. S primerom, ki je osamljen, so seznanjeni. Zapisali so, da z UNHCR-jem dobro sodelujejo, a ob tem so poudarili, da zaposleni pri agenciji v delo policistov ne smejo posegati. V Dobovi so zavrnjenim prebežnikom tudi na voljo vse informacije o dostopu do azila.Vodja uslužbencev UNHCR-ja v centru v Dobovi, kjer dnevno pomaga šest oseb iz Slovenije in tujine, se je policistom za neumestno posredovanje že opravičila. Bila je tudi premeščena iz Dobove na Šentilj. Iz predstavništva UNHCR-ja v Sloveniji pa sporočajo, da so že sprejeli ukrepe in da imajo njihovi zaposleni jasna navodila, da se v proces vračanja, ki ga izvaja slovenska policija, ne bodo vmešavali.
"
http://www.rtvslo.si/slovenija/vatikan-in-slovenija-prebeznisko-krizo-je-treba-resevati-s-humanitarnostjo/384928,prebežniki,"
					2. februar 2016 ob 17:26,zadnji poseg: 2. februar 2016 ob 19:50
					Ljubljana - MMC RTV SLO, STA","
A. Č.
",Vatikan in Slovenija: Prebežniško krizo je treba reševati s humanitarnostjo,"Slovenija in Sveti sedež se strinjata, da je treba prebežniško krizo reševati s humanitarnostjo in solidarnostjo, sta poudarila premier Miro Cerar in vatikanski državni tajnik Pietro Parolin.
Cerar je sogovorniku, ki velja za drugega moža v vatikanski hierarhiji, v zvezi s tem pojasnil, da Slovenija z vsemi prebežniki ravna spoštljivo in humanitarno, jim zagotavlja zavetje na toplem, hrano in pijačo ter zdravstveno oskrbo. ""Hkrati pa smo zaskrbljeni, ker EU še ni uspel najti skupne rešitve,"" je poudaril premier.
Kardinalu Parolinu je na današnjih pogovorih predstavil tudi svoj predlog za reševanje krize, v katerem poudarja, da je treba nemudoma izpolniti zaveze, da je treba pomagati Grčiji, ob tem pa vzpostaviti še drugo linijo nadzora na makedonsko-grški meji, ki bi preprečeval nekontroliran val beguncev, zaradi katerega se gradijo meje znotraj EU-ja.
Parolin: Evropa ima možnosti za rešitev krizeVatikanski državni tajnik je priznal prizadevanja Slovenije, da bi humano in solidarno rešila težavo, kar je po njegovih besedah prav to, pri čemer vztraja papež Frančišek. ""S težavo migracij se je treba soočiti predvsem s humanitarnega in solidarnostnega vidika,"" je izpostavil.
Ob tem je navedel papeževe izjave, da Evropa ima vrednote in možnosti za rešitev begunske krize. Po njegovem mnenju je pomembno tudi, da se skušamo lotiti vzrokov konfliktov in tudi vzrokov revščine, saj ljudje želijo živeti dostojanstveno življenje.
Sogovornika sta v pogovorih izpostavila tudi pomen rednega dialoga med državo in Cerkvijo. ""Dialog je nujen in naša vlada si je zadala za nalogo, da ga okrepi,"" je poudaril Cerar. Dodal je, da bodo dialog nadaljevali v okviru delovnih skupin, ki bodo ugotovile, kaj je še treba urediti. Med odprtimi vprašanji je omenil verouk v šolah, vprašanje davkov, vračanje gozdov Cerkvi in duhovno oskrbo.
"
http://www.rtvslo.si/begunska-kriza/med-prebezniki-je-bilo-51-5-odstotka-zensk-in-otrok-vecinoma-iz-sirije/384909,prebežniki,"
					2. februar 2016 ob 13:52
					Ljubljana - MMC RTV SLO","
G. C.
","Med prebežniki je bilo 51,5 odstotka žensk in otrok, večinoma iz Sirije","Vlada je na svoji spletni strani objavila številke o prebežnikih, ki so potovali preko Slovenije. Od oktobra 2015 do 25. januarja jih je v Slovenijo vstopilo nekaj več kot 422.000, le 158 pa jih je zaprosilo za mednarodno zaščito.
Po podatkih, ki jih je objavila vlada je bilo med prebežniki, ki so prišli v Slovenijo 45 odstotkov Sircev, 30 odstotkov Afganistancev, 17 odstotkov Iračanov in odstotek Pakistancev. Državljanov drugih držav je bilo 7 odstotkov.
Med prebežniki so prevladovale ženske in mladostniki, ki jih je bilo 51,5 odstotka, medtem, ko je bilo med prebežniki 48,7 odstotka moških. Za mednarodno zaščito je zaprosilo 158 oseb, 69 prošenj je bilo že rešenih, status begunca pe je prejelo le 5 posameznikov.
Strošek obvladovanja prebežnikov je lani Slovenijo stal 25 milijonov evrov, nekaj manj kot polovico omenjenega zneska pa je znašala mednarodna pomoč.   

Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/kljub-zimi-v-grcijo-januarja-prislo-ze-62-000-prebeznikov/384879,prebežniki,"
					2. februar 2016 ob 09:34,zadnji poseg: 2. februar 2016 ob 12:31
					London - MMC RTV SLO","
A. P. J.
",Kljub zimi v Grčijo januarja prišlo že 62.000 prebežnikov,"V Grčijo je samo januarja letos prišlo že več kot 62.000 prebežnikov, v vodah Grčije, Turčije in Italije pa se je končala življenjska pot več kot 360 ljudi.
Na te številke je opozorila Mednarodna organizacija za migracije (IOM), ki je dodala, da so te številke mnogo večje kot januarja lani.
K žalostni statistiki je prispevala tudi nova nesreča, ki se je zgodila ob zahodni obali Turčije v provinci Izmir. Čoln s prebežniki, ki so skušali priti na grški otok Samos, se je prevrnil. Dvema potnikoma je uspelo priplavati do obale, devet ljudi, med njimi dva dojenčka, pa je utonilo.
Jordanija ne zmore večJordanski kralj Abdulah pa je opozoril, da se je zaradi množice sirskih prebežnikov njegova država znašla na ""točki vrelišča"", saj ti ljudje predstavljajo velik pritisk na jordanske socialne službe, infrastrukturo in gospodarstvo.
""Prej ali slej bo ta jez popustil,"" je dejal pred donatorsko konferenco za Sirijo v Londonu in dodal, da bo mednarodna skupnost morala Jordaniji ponuditi več pomoči, če želijo, da bi država še naprej sprejemala prebežnike. Združeni narodi bodo skušali zbrati 7,7 milijarde dolarjev za financiranje pomoči za 22,5 milijona ljudi v Siriji in sirskih beguncev v sosednjih državah. V letu 2015 so skušali zbrati 2,9 milijarde dolarjev, a so prišli le do 43 odstotkov te vsote.
Petina vseh prebivalcev beguncevV Jordaniji je našlo zatočišče 635.000 izmed 4,6 milijona Sircev, ki jih Združeni narodi vodijo kot begunce. Jordanska vlada sicer trdi, da v resnici v državi živi več kot milijon Sircev, nekateri so prišli tudi pred začetkom spopadov leta 2011. Povedano drugače, sirski begunci v Jordaniji predstavljajo že skoraj 20 odstotkov prebivalstva.
""Prvič moram reči - tega ne zmoremo več,"" je še opozoril kralj Abdulah. Le en odstotek beguncev ima delovna dovoljenja, kralj pa se zaveda, da bi večinsko prebivalstvo z neodobravanjem sprejelo odprtje delovnega trga zanje, razen če ne bi hkrati država ponudila več zaposlitvenih možnosti tudi za Jordance.
Abdulah je v pogovoru za BBC še dejal, da država kar 25 odstotkov proračuna namenja za pomoč beguncem, zato so na udaru tudi javne storitve, dela pa primanjkuje. ""Mislim, da je psihično stanje Jordancev doseglo vrelišče,"" je zato opozoril in dodal: ""Posledice občutimo v izobraževalnem in zdravstvenem sistemu. Prej ali slej bo ta jez popustil, zato nas čaka zelo pomemben teden, v katerem bomo videli, ali lahko pričakujemo kakšno pomoč - ne le za sirske begunce, ampak tudi za nas same."" Dodal je, da Evropa, ki je lani sprejela več kot milijon prebežnikov, zagotovo razume, s kakšnimi težavami se sooča Jordanija.
EU bo znova odprl mošnjoČetrtkovo donatorsko konferenco v Londonu bodo gostili Velika Britanija, Nemčija, Norveška, Kuvajt in Združeni narodi. Na njej želijo zbrati čim več sredstev, hkrati pa tudi prepoznati dolgoročne rešitve, kako sirskim beguncem zagotoviti izobrazbo in vključitev na trg dela. Evropska unija naj bi na konferenci obljubila dve milijardi pomoči. Na zadnjem tovrstnem srečanju v Kuvajtu lani je donirala 1,1 milijarde evrov.
Jordanski kralj je tudi zavrnil kritike, ker njegova država ne želi sprejeti 16.000 sirskih beguncev, ki so ujeti v oddaljenem puščavskem območju ob njeni severni meji. ""Želite biti moralni? V redu, torej bomo te begunce prepeljali v zračno oporišče, od tam pa z največjim veseljem v vašo državo. Saj govorite, da jih je le 16.000,"" se je odzval.
"
http://www.rtvslo.si/svet/calaijska-dzungla-beguncem-porusili-cerkev-in-mosejo/384865,prebežniki,"
					1. februar 2016 ob 21:43,zadnji poseg: 1. februar 2016 ob 22:29
					Calais, Nürnberg - MMC RTV SLO, STA","
K. S.
","Calaijska ""džungla"": Beguncem porušili cerkev in mošejo","Francoske oblasti so v begunskem taborišču v Calaisu, znanem kot Džungla, porušile priložnostno cerkev in mošejo.
Rušenje so izvedli v okviru načrta očiščenja 100 metrov velikega varnostnega območja okoli taborišča, a nekateri prebežniki in aktivisti trdijo, da verski prostori niso bili vključeni v načrte.
V Džungli živi okoli 5.000 prebežnikov, za katere je končni cilj Velika Britanija.
Kot poroča AP, se je pastor iz cerkve med rušenjem spopadel s policijo, mošeja pa je bila v tistem času že zapuščena, zato protestov ni bilo. Prebežniki lahko zgradijo nove cerkve in mošeje na drugem mestu v taborišču, je povedal predstavnik oblasti, medtem ko aktivisti pravijo, da so jim oblasti obljubile, da že prvotnih molilnic ne bodo rušili.
""Dogovorjeno je bilo, da bosta cerkev in mošeja ostali. Z njihovim rušenjem oblasti kažejo svoj prezir do nevladnih organizacij in iščejo konflikt s prebežniki, ki so v teh zasilnih stavbah molili,"" je povedal Christian Salome iz nevladne organizacije Auberge des Migrants. V Džungli sicer še vedno stoji ena cerkev in okoli šest mošej.
Francoske oblasti sicer spodbujajo prebežnike v taborišču, naj se preselijo v nova bivališča, ustvarjena v 125 tovornih zabojnikih, opremljenih z elektriko, ogrevanjem in pogradi. Okoli tisoč beguncev je ponudbo sprejelo, drugi pa so jo zavrnili in kljub slabim razmeram preselili svoje šotore še globlje v Džunglo.
V Nemčiji ločeno za istospolne prebežnikeMedtem pa so v Nürnbergu odprli prvo zavetišče za istospolno usmerjene begunce, ki pa lahko za zdaj sprejme le osem ljudi. ""Nihče se še ni preselil, vendar se bodo v dnevu ali dveh,"" je povedal Michael Glas, vodja združenja Fliederlich, ki je dalo pobudo za ureditev zavetišča. Kot je pojasnil, so za namestitev v manjši dvonadstropni hiši že zaprosili štirje ljudje iz Irana, Iraka, Sirije in Etiopije.
V združenju so se za odprtje zavetišča odločili po tem, ko je 20 beguncev zaradi groženj v zavetiščih, v katere so jih namestili, stopilo v stik z njimi. ""Predsodki ne izginejo, ko nekdo prečka mejo,"" opozarja Glas in dodaja, da so tisti, ki jih zaradi spolne usmerjenosti preganjajo doma, pogosto tarče tudi v zavetiščih.
Konec meseca naj bi podobno zavetišče za homoseksualce s 120 ležišči odprli tudi v Berlinu.
Podatkov o številu napadov na istospolno usmerjene begunce v Nemčiji, ki je lani sprejela 1,1 milijona prišlekov, ni. Je pa združenje gejev in lezbijk v zveznih deželah Berlin in Brandenburg v drugi polovici lanskega leta zaznalo 95 primerov fizičnega nasilja, spolnih napadov in groženj na homoseksualce med prišleki.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/anketa-strah-po-stirih-mesecih-prebezniske-krize-precej-vecji/384776,prebežniki,"
					1. februar 2016 ob 10:04,zadnji poseg: 1. februar 2016 ob 10:27
					Ljubljana - MMC RTV SLO","
L. L.
",Anketa: Strah po štirih mesecih prebežniške krize precej večji,"Skoraj tretjina vprašanih v Anketi Dela je na vprašanje, ali jih je zaradi prebežnikov strah, odgovorila, da jih je strah oziroma da jih je zelo strah. Več kot polovice vprašanih pa zaradi prebežnikov ni strah.
Kljub temu je delež anketirancev, ki jih je strah prebežniške krize, precej poskočil, saj je še pred štirimi meseci strah občutila le slaba desetina anketirancev. Obenem pa dve tretjini anketirancev meni, da ima prebežniška kriza tako humanitarne kot tudi varnostne razsežnosti.
Večina anketirancev je kritična do načina, kako EU obvladuje prebežniško krizo, saj jih skupno 71 odstotkov meni, da jo obvladuje slabo oziroma zelo slabo. Le osem odstotkov misli, da EU obvladuje prebežniško krizo dobro oziroma zelo dobro.
Polovica ne želi prebežnikov v svojem krajuNekoliko boljšo oceno pri obvladovanju prebežniške krize je dobila Slovenija, saj 41 odstotkov meni, da Slovenija prebežniško krizo obvladuje slabo oziroma zelo slabo. Nasprotno pa 24 odstotkov anketirancev meni, da je obvladovanje dobro oziroma zelo dobro. 29 odstotkov anketirancev meni, da Slovenija pri obvladovanju prebežniške krize ni niti dobra niti slaba.
Več kot polovica vprašanih ne bi dopustila nastanitvenega centra za prebežnike v bližini svojega kraja, dobra četrtina takemu centru ne bi nasprotovala, približno petino pa bi se o tem še dalo prepričati. Med tistimi, ki takemu centru ne bi nasprotovali, prevladujejo vprašani z visokošolsko izobrazbo in anketiranci v starostni skupini od 26 do 35 let.
Skoraj sedemdeset odstotkov anketirancev meni, da je prebežnikov v EU-ju že preveč, le sedem odstotkov pa misli, da bi jih morali zaradi vojne v Siriji sprejeti še več. 
Anketo Dela je na vzorcu 400 anketirancev med 19. in 21. januarjem opravil oddelek za tržne raziskave Delo Stik.
"
http://www.rtvslo.si/begunska-kriza/merklova-ko-bo-vojn-konec-se-bodo-morali-begunci-vrniti-domov/384679,prebežniki,"
					30. januar 2016 ob 17:51,zadnji poseg: 30. januar 2016 ob 19:43
					Berlin - MMC RTV SLO, Reuters","
A. P. J., A. Č.
","Merklova: Ko bo vojn konec, se bodo morali begunci vrniti domov","Nemška kanclerka Angela Merkel je izjavila, da pričakuje, da se bodo prosilci za azil iz Sirije in Iraka vrnili v svojo domovino, ko bo spopadov konec.
Na strankarskem dnevu Krščansko-demokratske unije (CDU) v Neubrandenburgu je poudarila, da je zaščita beguncev v Nemčiji trenutno omejena na tri leta in da je treba prosilcem za azil jasno razložiti, da so v Nemčiji le začasno.
""Ko bo znova mir v Siriji in ko bo Islamska država v Iraku premagana, pričakujemo, da se bodo z znanjem, ki so ga pridobili pri nas, vrnili v svoje domovine,"" je dejala Merklova. Ob tem je kot primer navedla, da se je 70 odstotkov beguncev vojn na območju nekdanje Jugoslavije, ki so v 90. letih prejšnjega stoletja zbežali v Nemčijo, vrnilo v svoje domovine.
Horst Seehofer, vodja bavarske sestrske stranke CSU, je nedavno posvaril, da bi lahko na sodišču sprožil postopek proti zvezni vladi, če ji ne bo uspelo zaustaviti vala prosilcev za azil, ki pritiska na Nemčijo. Merklova namreč, čeprav je s svojo politiko odprtih vrat do prebežnikov vse bolj osamljena in nanjo pritiskajo tudi mnogi konservativci, še ni postavila zgornje meje, koliko ljudi je država pripravljena sprejeti, in tako tudi nemške meje ostajajo odprte. Samo v letu 2015 je v Nemčijo prišlo rekordnih 1,1 milijona prebežnikov.
""Zastraševaje pomeni tudi uporabo oborožene sile""Zaradi omenjenih razmer ima desničarska Alternativa za Nemčijo (AfD) že dvoštevilčno podporo, njena voditeljica Frauke Petry pa je v nekem pogovoru celo izjavila, da bi morali imeti varnostniki na meji dovoljenje za streljanje na nezakonite prebežnike, če se to izkaže za nujno. ""Noben policist si ne želi ustreliti prebežnika, tudi sama si ne želim tega, a konec koncev zastraševanje pomeni tudi uporabo oborožene sile,"" je dejala za časopis Mannheimer Morgen.
""Zadnji nemški politik, ki je dovolil streljanje na migrante, je bil Erich Honecker,"" se je na besede Petryjeve odzval član socialnih demokratov Thomas Oppermann in s tem spomnil na razdelitev Nemčije v obdobju hladne vojne, ko so varnostniki na komunističnem vzhodu pod vodstvom Honeckerja lahko streljali na ljudi, ki so skušali nezakonito priti čez močno zastraženo mejo v Zahodno Nemčijo.
Maroko, Alžirija in Tunizija varne državeMerklova medtem vztraja pri svoji politiki - druge članice Evropske unije želi prepričati, naj sprejmejo kvote za sprejem prebežnikov, prizadeva si tudi za postavitev sprejemnih centrov na zunanjih evropskih mejah, Turčiji pa skuša položiti na srce, da mora resneje zaustavljati prebežnike na svojem ozemlju. Berlin je poleg tega Maroko, Alžirijo in Tunizijo razglasil za varne države, da bi tako zmanjšal izseljevanje iz držav severne Afrike, saj državljanom iz omenjenih držav po novem ne morejo več odobriti azila.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/blizu-turske-obale-utonilo-najmanj-39-prebeznikov-med-njimi-pet-otrok/384653,prebežniki,"
					30. januar 2016 ob 12:12,zadnji poseg: 30. januar 2016 ob 17:08
					Ayvacik - MMC RTV SLO","
B. V., A. P. J.
","Blizu turške obale utonilo najmanj 39 prebežnikov, med njimi pet otrok","Blizu turške obale je umrlo najmanj 39 prebežnikov, ko je potonila ladja, na kateri so potovali v Grčijo. Rešenih je bilo 75 ljudi, 20 jih pogrešajo.
Turška obalna straža nadaljuje z iskanjem ponesrečencev na območju, kjer je ladja potonila. Do nesreče je prišlo blizu turškega mesta Ayvacik, ki leži nasproti grškega otoka Lezbos. Ni sicer jasno, koliko ljudi je bilo na krovu, poroča Reuters.
Med smrtnimi žrtvami je bilo pet otrok, poroča tiskovna agencija Dogan, rešeni prebežniki pa so se podhladili. Šlo naj bi za begunce iz Sirije, Afganistana in Mjanmara.
Trk v čeriNamestnik guvernerja province Canakkale, Saim Eskioglu, je povedal, da je 17-metrska ladja trčila v čeri kmalu po izplutju z obale. Kot je povedal, menijo, da je še več mrtvih v notranjosti ladje. Prevrnjeno ladjo je mogoče videti kakih 50 metrov od obale, kjer potapljači obalne straže še vedno iščejo pogrešane. Na obali blizu mesta Ayvacik je videti trupla, pa tudi raztresene reševalne jopiče in drugo lastnino prebežnikov.
Aretirali so Turka, ki ga sumijo, da je organiziral pot.
Na begu umrlo več tisoč ljudiKot je v petek sporočila Mednarodna organizacija za migracije, je v prvih 28 dneh letošnjega leta Evropo prek Sredozemskega morja doseglo 55.528 prebežnikov. V tem obdobju je organizacija zaznala 244 smrti prebežnikov na morju. Letos je samo Grčijo prek morja po podatkih te organizacije doseglo več kot 45.000 prebežnikov, kar je 31-krat več kot v celotnem lanskem januarju.
Lani je v Evropsko unijo po morju in kopnem prispelo več kot milijon prebežnikov, na poti pa jih je umrlo ali je pogrešanih več kot 3.600. Leta 2015 je preko Turčije iz Sirije, kjer že pet let divja vojna, bežalo okoli pol milijona beguncev in tvegalo življenje v morju med Turčijo in grškimi otoki. Beg pa se kljub zimskim razmeram in nemirnem morju nadaljuje, resda počasneje. Turčija je prva postaja sirskih beguncev na poti v EU.
Turčija želi dodatni dve milijardiTurčija je novembra z Unijo sklenila dogovor o zaustavljanju prebežnikov na poti v Evropo v zameno za 3 milijarde evrov finančne pomoči za oskrbo in nastanitev 2,5 milijona sirskih beguncev, ki so na njenem ozemlju. Kot poroča nemški časnik Die Welt, ki se sklicuje na navedbe neimenovanih evropskih diplomatov, pa naj bi Turčija od EU zahtevala več denarja, in sicer pet milijard evrov.
Bruselj doslej sicer še ni izplačal niti dogovorjenih treh milijard, ker to preprečuje predvsem italijanska vlada. Rim namreč ne želi prispevati svojega deleža, dokler ne bi dodatno zrahljali pakta za stabilnost in rast, v sklopu katerega se spremlja strukturno izboljšanje salda javnih financ ob izvajanju kriterija zniževanja dolga in kriterija omejene rasti javnofinančnih izdatkov v državah članicah EU-ja, poroča Die Welt.
Ankara želi denar takoj, ne postopomaPogajanja med Brusljem in Ankaro glede sredstev pa otežujejo tudi zahteve Turčije, ki želi imeti večjo možnost odločanja pri izplačilih sredstev. Neimenovani evropski diplomati so za Die Welt tako povedali, da turška vlada odklanja, da bi ji pomoč izplačevali postopoma in po strogem preverjanju EU-ja.
Bruselj želi, da bi denar šel v konkretne projekte, kot je recimo gradnja šol za begunce. EU želi tudi strog nadzor izplačil, da milijarde evrov ne bi poniknile v kanalih turškega gradbeništva in bi tako le manjši delež denarja dosegel begunce. Turčija doslej sicer niti ni storila veliko, da bi zaustavila prihod prebežnikov v Evropo, kot od nje v zameno za denar pričakuje EU.
"
http://www.rtvslo.si/svet/skokovit-porast-napadov-na-azilne-centre-v-nemciji/384598,prebežniki,"
					29. januar 2016 ob 15:36,zadnji poseg: 29. januar 2016 ob 16:28
					Berlin - MMC RTV SLO","
G. V.
",Skokovit porast napadov na azilne centre v Nemčiji,"V Nemčiji so lani opazili znatno povečanje števila nasilnih napadov na poslopja, kjer so nastanjeni prosilci za azil. V večini primerov so osumljeni pripadniki skrajno desničarskih organizacij.
Število napadov je bilo lani kar petkrat višje od leta 2014. Tako so lani našteli kar 1.005 napadov, od grafitov do požigov, medtem ko jih je bilo leto dni prej 199.
Med vsemi 16 zveznimi deželami po številu napadov prednjači Severno Porenje-Vestfalija, ki gosti tudi največ beguncev. Število tovrstnih incidentov je v tej deželi s 25 v letu 2014 poraslo na 214 v letu 2015. Na drugem mestu je Spodnja Saška, kjer so lani obravnavali 89 nasilnih dejanj. Od natančno 1.005 registriranih napadov jih je imel, po ocenah nemških oblasti, 901 ozadje v skrajno desni ideologiji.
Glede na raziskave novinarjev večina storilcev izhaja z območij napadenih zatočišč za begunce in naj tako ne bi bili povezani s kako vsedržavno mrežo desničarskih skrajnežev.
A po ocenah notranjega ministra Severnega Porenja-Vestfalije Ralfa Jägerja ni mogoče reči, ali so tovrstni napadi načrtovani na samem kraju dogodka ali ""meddeželno"". Le četrtina napadov se konča z aretacijo oz. razrešitvijo primera na sodišču.
Granata na centerNajnovejši napad se je zgodil v petek, ko so v poslopje v kraju Villingen-Schwenningen na jugozahodu Nemčije, kjer so nastanjeni migranti, neznani nasilneži ponoči odvrgli ročno granato, zaradi česar so na kraj dogodka poklicali strokovnjake za deaktivacijo bomb. Čeprav je bilo varovalo odstranjeno, granate k sreči ni razneslo. V napadu ni bil nihče ranjen.
V poslopju v kraju na obrobju Schwarzwalda v zvezni deželi Baden-Württemberg so nastanjeni prebežniki ob prihodu v Nemčijo. Granato je okoli 1.30 opazil varnostnik in nato obvestil reševalce. Policija je zavarovala ulice okoli stavbe, nato pa so strokovnjaki sprožili nadzorovano eksplozijo. Preiskovalci sedaj preiskujejo območje.
V Nemčijo je lani prispelo rekordnih 1,1 milijona prebežnikov. Da bi zajezili prihajanje prebežnikov, je nemška vladna koalicija v četrtek sprejela še ostrejše ukrepe v azilni zakonodaji, s čimer želi državo narediti manj privlačno. Tako bodo po novem združitev družin oseb s subsidiarno zaščito omogočili šele po dveh letih. Razširili so tudi seznam t. i. varnih držav, na katerega so dodali Maroko, Alžirijo in Tunizijo.
"
http://www.rtvslo.si/lokalne-novice/za-begunske-otroke-v-dobovi-skrbi-tudi-unicef/384581,prebežniki,"
					29. januar 2016 ob 13:10,zadnji poseg: 29. januar 2016 ob 13:37
					Dobova - MMC RTV SLO","

",Za begunske otroke v Dobovi skrbi tudi Unicef,"Potem ko je bil s slovensko vlado podpisan dogovor, je v sprejemnem centru za begunce v Dobovi začel zagotavljati pomoč otrokom prebežnikom tudi Sklad Združenih narodov za otroke (UNICEF). 
Prebežniki še kar naprej prihajajo v našo državo - še vedno z vlaki do železniške postaje v Dobovi, od koder jih zdaj z mestnimi avtobusi pripeljejo do sprejemnega centra za begunce, poimenovanega Stara livarna. Tam jih pregledajo, popišejo, oskrbijo s hrano, pijačo in oblačili. Čeprav policija ne vodi posebej statistike, pa je mogoče opaziti, da je med begunci že skoraj tretjina otrok. Zato se je prostovoljcem v Dobovi zdaj pridružil tudi slovenski Unicef.
Po dogovoru bodo strokovnjaki slovenske fundacije za Unicef v prihodnjih 14 mesecih ob upoštevanju potreb na terenu Sloveniji nudili pomoč. Zato je v dobovskem sprejemnem centru Unicef že uredil manjši prostor, kjer lahko otroci beguncev prijazneje pričakajo nadaljevanje njihove poti. Tomaž Bergoč, izvršni direktor slovenske fundacije za Unicef, o tem pravi: ""V teh nekaj urah, ki jih preživijo begunci in migranti v Sloveniji, na tem prostoru jim želimo omogočiti malo normalnosti, da se malo sprostijo, da se poigrajo. Ampak na ta način se tudi lahko ugotovi, ali kdo doživlja stisko in ali potrebuje dodatno strokovno pomoč. Tako jih napotimo do zdravnika, poiščemo kakšen kos obleke ali obutve, plenice in podobno.  Na ta način namreč laže opaziš, da je otrok bolan, da potrebuje zdravnika, saj v postopku sprejema poteka vse hitreje. Zato skušamo mi tudi na vse načine pomagati, da so otroci čim bolje preskrbljeni.""
Za otroke skrbijo posebej za to usposobljeni in izbrani skrbniki, ki so z njimi zgolj čez dan. Ana Pšenica je med njimi že od vsega začetka in pravi, da ima samo pozitivne in lepe izkušnje. Ker deluje Unicef že v drugih državah, skozi katere prihajajo ti otroci, že vedo, kaj jih čaka v prostoru Unicefa. Ob tem dodaja: ""Izkušnje so res pozitivne, otroci se izredno radi igrajo. Res se vidi, kako jim je na ta način nekako vrnjeno otroštvo, sestavljajo, barvajo pobarvanke, rišejo. Tako da se res vidi v njihovih očeh in nasmehih, kako res uživajo. Vsi delavci, ki delajo tukaj, imajo ogromno izkušenj z delom z otroki, prav tako so pa šli skozi naše izobraževanje, kjer so dobili še dodatna znanja in veščine, kako delati z otroki begunci.""
Pri delu jim pomagajo tudi prevajalci. Med njimi je tudi Mustafa Mohamed, ki zatrjuje, da zaradi jezika ni večjih težav, saj se znajo otroci tudi neverbalno sporazumevati. Sam obvlada več arabskih jezikov, so pa tudi težave, saj Sirci na primer ne govorijo zgolj enega jezika. Vendar jezik zagotovo ni težava, tako da delo v Unicefovem kotičku poteka mirno. Na ta način razbremenijo tudi starše, ki imajo običajno po več otrok in si tako lahko vsaj malo oddahnejo.Za zdaj deluje slovenski Unicef po dogovoru z vlado zgolj v dobovskem sprejemnem centru, že kmalu pa naj bi začeli delo tudi v Šentilju. V Unicefu zatrjujejo, da bodo za otroke beguncev skrbeli, dokler bo to potrebno. Unicefova posebna koordinatorka za področje prebežnikov Evropi Marie-Pierre Poirier je ob podpisu dogovora z vlado poudarila: ""Otroci na begu so predvsem otroci. Potrebujejo varen prostor in čas za igro, počitek po naporni poti, ustrezno prehrano ter toplo zavetje pred mrzlo zimo. Unicef bo v sodelovanju s slovensko vlado in partnerskimi organizacijami zagotavljal potrebno oskrbo, ki jo otroci potrebujejo na poti do želene države.""
Goran Rovan, TV Slovenija
"
http://www.rtvslo.si/svet/anketa-skoraj-40-odstotkov-nemcev-za-odstop-angele-merkel/384575,prebežniki,"
					29. januar 2016 ob 10:58,zadnji poseg: 29. januar 2016 ob 11:31
					Berlin - MMC RTV SLO, STA","
K. Št.
",Anketa: Skoraj 40 odstotkov Nemcev za odstop Angele Merkel,"Zaradi odprte priseljenske politike do beguncev kar 40 odstotkov Nemcev, ki so sodelovali v zadnji javnomnenjski anketi, meni, da bi morala kanclerka Angela Merkel odstopiti.
Nemška kanclerka, ki je imela še pred enim letom zavidljivo visoki podporo med volivci, je pod vedno večjim pritiskom (tudi svoje stranke), da začne voditi odločnejšo, torej strožjo priseljensko politiko.
Za odstop Angele Merkel se je v anketi, ki jo je izvedel raziskovalni inštitut Insa med 22. in 25. januarjem, v njej pa je sodelovalo 2.047 vprašanih, opredelilo 39,9 odstotka vseh vprašanih, medtem ko jih je 45,2 odstotka menilo, da nima razloga za umik. Anketa je bila objavljena v reviji Focus.
Še posebej kritični so privrženci desne populistične Alternative za Nemčijo (AfD), kjer odstop Merklove zahtevata dva od treh vprašanih. Najmočnejšo podporo pa ima kanclerka pri pripadnikih Zelenih z dobrimi 30 odstotki in pri svojih vladajočih krščanskih demokratih (CDU/CSU) s 26,6 odstotka.
Nemški analitik Michael Spreng je pred kratkim izjavil, da se bo Merklova v prihodnjih osmih tednih zaradi begunske krize znašla pod velikim pritiskom: ""Merklova je v veliki nevarnosti. Mogoče je, da se bo položaj zaostril do te mere, da bo morala v bundestagu predlagati glasovanje o zaupnici vlade."" 
Nemška vladajoča koalicija je ravno v četrtek dosegla dogovor o novem svežnju ostrejše azilne zakonodaje, po kateri bo združitev družin oseb s subsidiarno zaščito mogoča šele po dveh letih.
"
http://www.rtvslo.si/news-in-english/triglav-rescues-110-refugees-from-deflating-dinghy/384457,prebežniki,"
					27. January 2016 ob 20:30
					Ljubljana - MMC RTV SLO","

",Triglav rescues 110 refugees from deflating dinghy,"Slovenia’s patrol boat Triglav rescued 110 refugees from a dinghy drifting in international waters. It has been the boat’s 8th intervention since the beginning of her mission on October 16, 2015.
According to the Slovenian defence ministry, the Italian maritime rescue coordination centre on Tuesday asked for help after a dinghy carrying refugees got into trouble. Triglav, a multi-purpose patrol boat, answered the call. It rescued the refugees, who were then transferred to an Italian army ship sailing nearby.
Mission extended until mid-MayLast Wednesday, Triglav 11 and her 37 crew left the port of Augusta, Italy to participate in a regular drill as part of Operation Sophia, an EU-led military mission. The main purpose of Operation Sophia is to seize boats smuggling refugees in the Mediterranean. Due to the great work of the crew, the Slovenian Armed Forces extended Triglav’s participation in the mission in the southern Mediterranean waters until mid-March. Triglav’s mission was initially set to expire by the end of January.
More than 1,200 refugees rescuedTriglav was not the only boat that rescued people. The Italian coast guard said that on Tuesday alone, a total of 1,271 refugees were rescued in multiple operations in international waters between Libya and Italy. The refugees tried to reach Europe in rubber dinghies and wooden boats.
A. P. J.; translated by D. V.
"
http://www.rtvslo.si/svet/ladja-triglav-s-potapljajocega-se-colna-resila-vec-kot-110-prebeznikov/384407,prebežniki,"
					27. januar 2016 ob 12:04,zadnji poseg: 27. januar 2016 ob 17:54
					Rim/Atene - MMC RTV SLO","
A. P. J.
",Ladja Triglav s potapljajočega se čolna rešila več kot 110 prebežnikov,"Slovenska vojaška ladja Triglav je z gumijastega čolna s prebežniki, ki je v mednarodnih vodah zašel v težave, rešila več kot 110 ljudi. To je že osmo posredovanje ladje od začetka njene misije 16. oktobra lani.
Kot so sporočili s slovenskega ministrstva za obrambo, je italijanski pomorski reševalno-koordinacijski center v torkovih jutranjih urah zahteval pomoč za gumijasti čoln v težavah. Reševanje ljudi je prevzela slovenska vojaška ladja Triglav. Rešene so nato vkrcali na plovilo italijanskih oboroženih sil, ki je plulo v bližini.
Misija podaljšana do sredine marcaVečnamenska ladja Triglav 11 je s 37-člansko posadko iz italijanskega pristanišča v Augusti izplula tudi prejšnjo sredo, ko je opravljala redne naloge na mednarodni misiji Evropske unije Sophia. Glavni namen operacije je omejevanje delovanja tihotapcev z ljudmi v Sredozemlju. Zaradi uspešnega dela posadke in operativnih potreb mednarodne misije je slovenska vlada odobrila podaljšanje delovanja ladje v južnem delu Sredozemlja do sredine marca. Sprva je bilo načrtovano, da bo v omenjeni operaciji sodelovala do konca januarja.
Skupno rešili več kot 1.200 prebežnikovLadja Triglav pa ni bila edina, ki je reševala ljudi. Italijanska obalna straža je namreč sporočila, da je bilo samo v torek v mednarodnih vodah med Libijo in Italijo v usklajeni akciji rešenih kar 1.271 prebežnikov, ki so skušali v Evropo priti v gumijastih in lesenih čolnih.
Pred Kosom nova nesrečaPrebežniki, ki so skušali po morju iz Turčije priti v Grčijo, pa niso imeli takšne sreče. Grški reševalci so namreč iz morja ob obali otoka Kos potegnili trupla sedmih utopljencev, med katerimi sta bila dva otroka. V operaciji, ki so jo sprožili, potem ko je do Kosa uspelo priplavati preživelemu brodolomcu, so sodelovali trije grški patruljni čolni, dve ladji evropske agencije za zunanje meje Frontex in čoln ene izmed nevladnih organizacij. Brodolom je od devetih potnikov poleg moškega, ki je priplaval do obale, preživela le še ena ženska, ki je v kritičnem stanju v bolnišnici v Turčiji.
Nekoliko severneje, blizu otokov Lezbos in Hios, pa so reševalci iz vode po navedbah obalne straže danes rešili 164 ljudi.
V petek je ob obali Kalolimnosa blizu Kosa utonilo 45 ljudi, med njimi 20 otrok.
Od začetka leta je Grčijo po podatkih Združenih narodov doseglo že več kot 46.000 prebežnikov, kar je 30-krat več kot v januarju lani. 
"
http://www.rtvslo.si/begunska-kriza/belgija-bi-v-grciji-postavila-begunsko-taborisce-za-300-000-ljudi/384355,prebežniki,"
					26. januar 2016 ob 19:13,zadnji poseg: 26. januar 2016 ob 20:15
					Atene, Rim, Ženeva - MMC RTV SLO","
K. Št.
",Belgija bi v Grčiji postavila begunsko taborišče za 300.000 ljudi,"Medtem ko evropske države zaostrujejo azilno politiko in zahtevajo okrepitev nadzora na grški meji, je v Grčiji prisoten vedno večji strah, da bodo prebežniki ostali 'ujeti' na njenih tleh. 
Po poročanju atenskega časnika Katimerini namerava visoki komisariat ZN-a za begunce (UNHCR) poskrbeti za njihovo začasno nastanitev v pristanišču Solun. Predstavnik UNHCR-ja v Grčiji Petros Mastakas je dejal, da bi 20.000 beguncev in ekonomskih migrantov lahko za krajši čas nastanili v hotelih in zasebnih stanovanjih, srednjeročno pa bi lahko število nastanjenih povečali na 60.000 ljudi. Razmišljajo tudi o uporabi vojaških zgradb na severu Grčije, čemur pa vojska nasprotuje.
Župan Soluna Janis Butaris je pobudo UNHCR-ja pozdravil kot priložnost, da si pri nastanjanju prebežnikov pomagajo z denarjem iz tujine, saj grške občine, mesta in tudi država denarja za to - po njegovih besedah - preprosto nimajo dovolj. Grški minister za migracije Janis Muzalas je medtem razkril, da je Belgija na ponedeljkovem srečanju notranjih ministrov EU-ja v Amsterdamu predlagala, da bi na širšem območju Aten postavili taborišče za 300.000 prebežnikov.
Pol milijarde evrov pomoči za prebežnike v EvropiHumanitarne organizacije so donatorje pozvale, naj za oskrbo prebežnikov, ki prihajajo čez Sredozemsko morje, letos namenijo okoli pol milijarde evrov. Polovica od 509 milijonov potrebnih evrov bi bila namenjena pomoči v Grčiji.
Visoki komisariat ZN-a za begunce (UNHCR) in še okoli 65 drugih humanitarnih organizacij so pojasnili, da bi bil denar namenjen zatočiščem za prebežnike, njihovi oskrbi z vodo in financiranju sanitarnih kapacitet. Organizacije želijo podpreti tudi popis prebežnikov, njihovo reševanje na morju, mejne kontrole in ukrepe za pomoč neposredno prizadetim skupnostim na migrantskih poteh.
Žariščne točke v Furlaniji-Julijski krajiniItalijanska vlada je potrdila, da v Furlaniji-Julijski krajini načrtuje žariščne točke za popis prebežnikov, je sporočil notranji minister Angelino Alfano, ki ni navedel podrobnosti. Predsednica deželne uprave Furlanije-Julijske krajine Debora Serracchiani je pred dnevi sicer zanikala, da Rim načrtuje vzpostavitev žariščnih točk za prebežnike na meji s Slovenijo in Avstrijo. Je pa povedala, da je predvideno odprtje treh centrov za prebežnike, ki so bili načrtovani že pred časom. Alfano je potrdil le to, da tovrstni načrti res obstajajo.
Italijanski mediji so pred dnevi poročali, da bi lahko Italija zaradi možnosti zavračanja prebežnikov na avstrijsko-slovenski meji, vzpostavila tri žariščne točke - v prazni vojašnici blizu Trbiža na tromeji z Avstrijo in Slovenijo, v bližini Gorice in blizu Trsta. ""Ta načrt bo lahko vlada uresničila le preko naših trupel,"" je bil jasen vodja populistične in do priseljencev sovražne stranke Severna liga Matteo Salvini. Podobno oster je bil Salvinijev strankarski kolega Luca Zaia, sicer predsednik dežele Veneto. ""Žariščne točke na severovzhodu Italije niso nobena rešitev. To je tako, kot da bi želeli s prstom ustaviti razpoko v jezu. Končno je treba ločiti, kdo je v stiski ter kdo je Italijo in Evropo dosegel iz drugih razlogov,"" je dejal Zaia.
Erjavec: Ukrepati moramo primernoBrez celovite evropske rešitve begunske krize se lahko zgodi, da bodo na posameznih delih migracijske poti izbruhnile napetosti, lahko tudi na avstrijsko-slovenski meji ali slovensko-hrvaški, meni slovenski zunanji minister Karl Erjavec, ki opozarja, da bi imel morebitni premik t. i. migracijskega toka proti BiH-u resne posledice za stabilnost regije.
""Vemo, da spomladi lahko pričakujemo vnovično okrepitev migrantskega vala, zato moramo primerno ukrepati. Slovenija bo sprejela vse potrebne ukrepe, da zaščitimo naše državljane, hkrati pa tudi tiste migrante, ki bodo želeli v ciljne države in bodo imeli njihovodovoljenje za sprejem,"" je poudaril.
Erjavec je pojasnil, da so o Cerarjevi pobudi v ponedeljek že razpravljali notranji ministri EU-ja, v prihodnje pa bodo še zunanji. ""Če ne bo celovite evropske rešitve, bo vsaka država sama reševala to problematiko, kar lahko vpliva tudi na prihodnost Evrope"".
Norveško-finsko-ruski spor zaradi prebežnikovMed Rusijo in Norveško je nastal spor, saj Rusija ni želela sprejeti prebežnikov, ki so z njenega ozemlja prispeli na Norveško. V spor pa se je vpletla še Finska, ki grozi z ""ostrejšimi ukrepi"" na meji z Rusijo. Helsinki namreč pravijo, da organizirane kriminalne združbe na finsko mejo prevažajo vse več prebežnikov.
Sirci in Sirke ter Afganistanci in Afganistanke potujejo na sever Evrope tudi prek Rusije. Lani je po tej poti na Norveško prispelo okoli 5.500 ljudi, za mnoge od njih pa so norveške oblasti ugotovile, da imajo veljavne ruske vizume ali da so celo pred prihodom na Norveško zakonito živeli v Rusiji ter da ne gre za begunce. Hotele so jih vrniti Rusiji, ki pa je njihov sprejem zavrnila in, uradno iz ""varnostnih razlogov"", mejo začasno zaprla. Spomnimo, Norveška ni članica EU-ja, je pa članica schengenskega območja.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/gyoerkoes-znidar-v-ozadju-politicnih-pritiskov-ostaja-zelja-po-ohranitvi-schengena/384270,prebežniki,"
					25. januar 2016 ob 16:42,zadnji poseg: 25. januar 2016 ob 19:43
					Amstedam, Brdo pri Kranju - MMC RTV SLO, STA","
A. Č., L. L.
",Györkös Žnidar: V ozadju političnih pritiskov ostaja želja po ohranitvi schengena,"Ministrica za notranje zadeve Vesna Györkös Žnidar je na zasedanju ministrov EU-ja dejala, da slovenski predlogi niso namenjeni osamitvi Grčije, temveč pošiljanju signala potencialnim migrantom. Erjavec je kritičen do Avstrije.
Ministrica je na zasedanju, na katerem so razpravljali tudi o balkanski prebežniški poti, dejala, da Grčija še potrebuje pomoč EU-ja, prednostna naloga pa ostaja tudi sodelovanje s Turčijo in izvajanje dogovorjenega akcijskega načrta. 
Med slovenskimi predlogi, ki jih je prejšnji teden premier Miro Cerar poslal predsednikom vlad vseh držav na prebežniški poti, je določitev skupnih pogojev za sprejem, ki bi veljali na vseh mejah, in konkretna pomoč Makedoniji pri nadzorovanju njenih državnih meja. Slovenski predlog je po besedah ministrice skladen s predlogi Avstrije, ki zahteva, da se v Grčiji vzpostavi učinkovit sistem. 
""Minischengena ne bo""Györkös Žnidarjeva je ob tem še dejala, da se Nemčija ne strinja, da bi kot edini kriterij prehoda prebežnikov bila namera vložitve prošnje za mednarodno zaščito v Nemčiji. Zato bosta v prihodnjih dneh evropska komisija in nizozemsko predsedstvo preučila skupna merila za sprejem ljudi na meji. Obenem pa ministrica napoveduje, da bo za usklajevanja okoli pogojev potrebno še nekaj časa. 
Sicer pa je ministrica zavrnila namigovanja, da je schengensko območje tik pred razpadom. Zanikala je, da bi obstajala težnja po t. i. minischengenu. Tudi dvoletni nadzor na notranjih mejah, ki ga schengenski zakonik omogoča, je po mnenju ministrice pri nekaterih državah uporabljen kot oblika političnega pritiska, a podton vseh pritiskov po njenem mnenju ostaja težnja po tem, da se schengen v celoti ohrani.
Sodelovanje pri boju zoper terorizemMinistri pa so se na sestanku pogovarjali tudi o terorizmu, pri čemer so se zavezali za okrepitev izmenjave informacij med državami o vseh državljanih, ki se vračajo z bojišč na Bližnjem vzhodu. Ministri se strinjajo, da je ključno povezovanje zbirk podatkov na nacionalni ravni, ki mu sledi povezovanje med državami članicami. Za koordinacijo na nadnacionalni ravni pa bo skrbel Europolov center za boj proti terorizmu.
Erjavec kritičen do načrtov AvstrijeČe bo Avstrija začela na meji zavračati prebežnike, bo enako ravnala tudi Slovenija, je napovedal zunanji minister Karl Erjavec. Do napovedanih ukrepov je bil kritičen. Erjavec se je s tem odzval na izjavo avstrijskega zunanjega ministra Sebastiana Kurza, ki je opozoril, da bi se lahko hitro zgodilo, da bo Avstrija v večjem številu začela zavračati prebežnike na meji.
Erjavec je v izjavi na Brdu pri Kranju, kjer se je udeležil konference ob zagonu strategije EU-ja za alpsko makroregijo, pojasnil, da so bili o nameri Avstrije že prej seznanjeni. Kurz ga je namreč že seznanil s težkim položajem v naši severni sosedi. ""Očitno Avstrijci želijo, da se ustvari učinek domin, glede na to, da še vedno ni celovite evropske rešitve,"" je dejal.
Po njegovih besedah je slovenska vlada sprejela ustrezne ukrepe in ""držimo se načela, kakršne ukrepe bo sprejela Avstrija, takšne bo tudi Slovenija"".
Pri tem je spomnil, da na neformalnem zasedanju notranjih ministrov EU-ju v Amsterdamu obravnavajo pobudo slovenskega predsednika vlade, kako bi lahko reševali težave, ki se pojavljajo ob balkanski migracijski poti. Če bodo rešitve označili za prave, pa pričakuje, da bodo to pobudo sprejeli tudi na ravni Evropskega sveta.
Minister razočaran, da so ga snemaliErjavec se je odzval tudi na objavo vsebine posnetka, na katerem tik po predčasnih volitvah leta 2014 govori o premierju Miru Cerarju in sestavljanju koalicije. Po navedbah časnika Svet24 je Erjavec med drugim za Cerarja dejal, da ""je zgodba za eno leto"".
Erjavec je razočaran, da je nekdo posnel pogovore na kosilu, na katerega je bil povabljen, glede na to, da je šlo za prijateljsko družbo. O vsebini pa je med drugim rekel, da je zadovoljen, saj da s posnetka izhaja njegova zavezanost, ko gre za usklajevanje pokojnin in regres za upokojence.
Glede na to, da je bil SMC nova velika stranka, pa je priznal, da je ocenil, da je težko pričakovati, da bi lahko ta vlada zdržala eno leto, zlasti če bi se znotraj stranke pojavila trenja. A danes je Erjavec izrazil prepričanje, ""da bo ta vlada šla naprej, ne glede na posnetke, na podtikanje različnih afer"".
Cerar napovedal zožitev pravice do združevanja družinPrebežniki pa so bili tudi tema poslanskih vprašanj na seji državnega zbora. Vprašanje v zvezi s prebežniško krizo je Cerarju zastavila Ljudmila Novak (NSi), ki jo je med drugim zanimalo, kako bo Slovenija poskrbela za večje število prebežnikov, ki bi jih Avstrija zavrnila.
Cerar je v odgovoru poudaril, da bo Slovenija ukrepala kot doslej in poskrbela za tiste, ki se znajdejo pri nas. Hkrati pa bo zavračala tiste prebežnike, ki prihajajo iz varnih držav in nimajo drugih utemeljenih razlogov za azil, če bo prišlo do zaostrovanja na mejah. Zagotovil je tudi, da bo Slovenija storila vse, kar bo treba, da bo zaščitila svoje interese in hkrati ravnala zakonito.
Na navedbe Novakove, da predlog zakona o mednarodni zaščiti, ki je v parlamentarnem postopku, pogojev za azil ne zaostruje in da je Slovenija že zdaj zelo širokosrčna pri združevanju družinskih članov, je Cerar odgovoril, da na vladi že intenzivno razmišljajo o možnosti sprememb zakona o tujcih, ki bi zožila pravice glede združitve.
Mors še ne pripravlja centre za prebežnikeNa vprašanje povezano s prebežniki je odgovarjala tudi ministrica za obrambo Andreja Katič ki jo je poslanka SDS Suzana Lep Šimenko spraševala o iskanju lokacij za nastanitvene centre za prebežnike. Ministrica odgovarja, da so na ministrstvu preverjali več objektov s katerimi razpolagajo med drugim tudi vojaško skladišče v Kidričevem. 
Odločitev pa še ni sprejeta, zato ministrstvo ne opravlja nobenih aktivnosti za preureditev skladišča v nastanitveni center. Ministrica je ob tem tudi napovedala, da bo odločitev o katerikoli lokaciji sprejeta v skladu z lokalno skupnostjo.
Kmetje lahko pričakujejo nadomestila zaradi žiceMinister za kmetijstvo Dejan Židan pa je v odgovorih na poslanska vprašanja dejal, da intenzivno pripravljajo interventni zakon s katerim bi kmetom, ki bodo zaradi bodeče žice ob del pridelka, zagotovili ustrezno denarno nadomestilo, ki bo poleg lastnikom na voljo tudi najemnikom in zakupnikom zemljišč.
Obenem je Židan pojasnil tudi, da je zaradi ograje do sedaj poginilo šest košut in en jelen, so pa živalim že postavili prehode, na ograjo pa nameščajo svetleče trakove, ki divjad opozarjajo na nevarnost. Uporabljajo pa tudi kemična sredstva, ki odvračajo divjad.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/avstrija-grciji-zagrozila-z-zacasno-izkljucitvijo-iz-schengena/384097,prebežniki,"
					23. januar 2016 ob 13:11,zadnji poseg: 23. januar 2016 ob 17:09
					Dunaj - MMC RTV SLO, STA","
T. J., B. V.
",Avstrija Grčiji zagrozila z začasno izključitvijo iz schengena,"Avstrijska notranja ministrica Johanna Mikl-Leitner je Grčiji zagrozila z ""začasno izključitvijo"" iz schengenskega območja, če ne bo naredila več za zaščito zunanjih meja Evropske unije.
Atene so se znova znašle pod pritiskom zaradi begunske krize. Avstrijska notranja ministrica je bila v intervjuju za nemški dnevnik Die Welt ostra. ""Da grško-turške meje ni mogoče nadzorovati, je le mit,"" je povedala Mikl-Leitnerjeva.
Dodala je, da ne bi smeli izključiti možnosti suspendiranja podpisnice schengenskega sporazuma, ki ne izpolnjuje svojih obveznosti in obotavljaje sprejme pomoč. ""Potrpežljivost številnih Evropejcev je dosegla mejo ... Veliko smo se pogovarjali, zdaj je treba ukrepati. Gre za zaščito stabilnosti, reda in varnosti v Evropi,"" je bila odločna avstrijska ministrica, poroča francoska tiskovna agencija AFP.
Kritika iz BerlinaNa izjave avstrijske ministrice se je kritično odzval nemški zunanji minister Frank-Walter Steinmmeier. Dejal je, da gre za ""psevdorešitev"". Kot je pojasnil, ""psevdorešitve, kot je izključitev držav iz schengena, ne bodo prinesle napredka, predvsem pa ne bodo zmanjšale pritoka prebežnikov in bodo delile Evropo.""
Brez solidarnosti ne bo rešitve begunske krize, je še dejal. ""Nasprotno, vsi moramo vleči v isto smer in vse sile usmeriti v boj proti vzrokom, zaradi katerih begunci zapuščajo domovino, v krepitev zunanjih meja unije in pravično porazdelitev prosilcev za azil po Evropi.""
EU: Pravih možnosti za izključitev niČasnik Financial Times je pred dnevi poročal, da več predstavnikov držav članic in EU-ja meni, da bi z grožnjami o izključitvi iz schengena Grčijo lahko prepričali o učinkovitejšem nadzoru njenih meja. Grški državni sekretar za migracije Janis Muzalas je navedbe časnika zavrnil in dejal, da je v članku veliko ""neresnic in zavajanj"".
EU je prejšnji mesec sicer zavrnil možnost izključitve Grčije iz schengenskega območja. Luksemburški minister za priseljevanje Jean Asselborn, čigar država je v drugi polovici lanskega leta predsedovala Svetu EU-ja, je dejal, da ""ni pravnih možnosti za izključitev države iz schengenskega območja"", še poroča AFP.
Članice EU-ja za podaljšanje nadzoraSkupina držav članic EU-ja se zavzema za podaljšanje in razširitev nadzora na mejah v schengenu, v predčasno objavljeni zgodbi poroča časopis Welt am Sonntag. Med temi državami so Avstrija, Nemčija, Belgija, Švedska in Danska. O pobudi bodo razpravljali na srečanju notranjih ministrov EU-ja, ki bo v ponedeljek v Amsterdamu. 
Kurz: Varovanje na grški meji ne delujeAvstrijski zunanji minister Sebastian Kurz je pred dnevi dejal, da če ni evropske rešitve, so države, kot je Avstrija, prisiljene v nacionalne ukrepe ali pa je potrebno ""usklajeno ravnanje posamičnih držav, kar bi bilo povsem smiselno"". Obenem je prepričan, da varovanje zunanjih meja EU-ja na grški meji ne deluje in da Grčija tega sploh ni pripravljena storiti.
Medtem pa so številne države v Evropi povsem zadovoljne, da se prebežniki hitro prepeljejo v srednjo Evropo. Države, kot so Avstrija, Nemčija in Švedska, se temu ne morejo večno upirati. Drugi odgovor je lahko le, da prebežnike ustavijo, v idealnih razmerah na zunanji meji EU-ja. Če pa to ne deluje, pa na nacionalnih mejah, je še dodal vodja avstrijske diplomacije.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/v-dobovo-prispel-en-vlak-s-400-prebezniki/384087,prebežniki,"
					23. januar 2016 ob 10:57,zadnji poseg: 23. januar 2016 ob 20:00
					Ljubljana - MMC RTV SLO, STA","
G. K.
",V Dobovo prispel en vlak s 400 prebežniki,"V soboto je v Slovenijo z vlakom v Dobovo prispela ena skupina približno 400 prebežnikov, novi vlaki s Hrvaške zaenkrat niso napovedani, so sporočili s PU Novo mesto. 

Po podatkih generalne policijske uprave je bilo ob 18. uri v sprejemnem centru Livarna v Dobovi 416, v namestitvenem centru Šentilj 57 in v Centru za tujce v Postojni 44 prebežnikov. 
Od četrtka dalje veljajo strožji omejevalni ukrepi pri sprejemu prebežnikov, saj po novem Slovenija vstop v državo dovoli le tistim, ki nameravajo zaprositi za azil v Avstriji ali Nemčiji. ""Če bi katera od oseb zaprosila za mednarodno zaščito v Sloveniji, pa nemudoma začnemo postopek,"" je v petek povedal sekretar na notranjem ministrstvu Boštjan Šefic..
.Po izjavah pristojnih ti dodatni ukrepi ne prinašajo dodatnih obremenitev ali težav, saj policija za izvedbo novih postopkov ne potrebuje bistveno več časa.
"
http://www.rtvslo.si/svet/davutoglu-merklovi-zagotovil-solidarnost-pri-resevanju-begunske-krize/384000,prebežniki,"
					22. januar 2016 ob 10:31,zadnji poseg: 22. januar 2016 ob 20:20
					Berlin - MMC RTV SLO, STA","
T. J., K. S.
",Davutoglu Merklovi zagotovil solidarnost pri reševanju begunske krize,"Turški premier Ahmet Davutoglu je nemški kanclerki Angeli Merkel zagotovil solidarnost Turčije pri reševanju begunske krize. Po besedah Merklove ji je turški kolega obljubil, ""da bodo storili vse"" za zmanjšanje števila prebežnikov, ki odhajajo v Evropo.
""Skozi to težko obdobje gremo z roko v roki z Nemčijo,"" je po prvem posvetu turške in nemške vlade v Berlinu dejal turški premier. ""Gospa Merkel je naredila velik, zgodovinski korak za vest človeštva,"" je o begunski politiki nemške kanclerke povedal njen turški kolega. ""To človeško držo in vodstvene sposobnosti moramo ceniti.""
Merklova pa je Turčiji znova obljubila finančno pomoč Evropske unije za reševanje begunske krize v vrednosti treh milijard evrov. ""Evropska stran je dala na razpolago tri milijarde evrov. To sem danes znova zagotovila,"" je povedala in dejala, da želijo s temi sredstvi okoli 2,5 milijona beguncem, ki so nastanjeni v Turčiji, zagotoviti boljše pogoje za življenje. O projektu se bomo dokončno dogovorili na vrhu EU-ja, ki bo 18. februarja.
Zavzeli smo se tudi za tesnejše sodelovanje v boju proti nezakonitim migracijam v Egejskem morju, je poudarila nemška kanclerka. ""Nezakonitim tihotapskim združbam ne moremo dopustiti, da bi ljudi izpostavljali nevarnosti.""


 
""Turčija najbolj prizadeta država v begunski krizi""Turški premier Ahmet Davutoglu je sicer že pred srečanjem dejal, da begunska kriza NI turška kriza in da Ankara ""krize ne izvaža, ampak je bila kriza izvožena v Turčijo"". ""Zdaj je to postala evropska kriza,"" je dodal 56-letni premier.
Turčija in EU sta se konec lanskega leta dogovorili o cilju za zajezitev migrantskih tokov. V letu 2015 je evropske države namreč po nezakoniti poti doseglo okoli milijon prebežnikov. Po podatkih Ankare je v Turčijo prispelo skoraj tri milijone prebežnikov, večinoma iz Sirije.
Turčija porabila deset milijard dolarjev Po dogovoru je EU Turčiji obljubil tri milijarde evrov pomoči za spopadanje z begunsko krizo. Po tem dogovoru naj bi Turčija večje število prebežnikov zadržala znotraj svojih meja in jih ustavila na poti v Evropo. Davutoglu je dejal, da takšna vsota morda ne bo dovolj za upravljanje begunske krize. Tri milijarde evrov po njegovih besedah predstavljajo le to, da se pokaže politična volja za delitev bremen.
""Vedno znova bomo to preučevali, saj nihče ne ve, kako dolgo bo trajalo,"" je dodal turški premier, pri čemer je imel v mislih vojno v Siriji, ki traja že od leta 2011. ""Za denar EU-ja ne prosjačimo. A če je volja za delitev bremen resna, bomo morali sesti za mizo in se pogovoriti o podrobnostih krize,"" je še poudaril. Kot je dodal, je Turčija za begunce porabila deset milijard dolarjev svojega denarja.
Članstvo v EU-ju strateški ciljDavutoglu je spregovoril tudi o operacijah, ki jih Ankara na jugovzhodu države izvaja proti upornikom oborožene Kurdske delavske stranke (PKK): ""Operacije bomo nadaljevali, dokler ne bodo položili orožja, dokler ne bodo prenehali nastavljati min na ulicah mest in dokler ne bodo vsa mesta brez ilegalnih oboroženih skupin."" Prekinitev ognja med PKK-jem in Ankaro je po dveh letih propadla julija lani, hkrati z mirovnimi pogovori, na katerih so dosegli nekaj napredka, a so nato zastali. Ankara je prejšnji mesec operacije proti PKK-ju še okrepila in v zadnjih tednih po lastnih navedbah ubila 640 kurdskih borcev.
Davutoglu je še poudaril, da članstvo Turčije v EU-ju ni le želja, temveč strateški cilj. ""Seveda vemo za težave, kot je ciprsko vprašanje. Pri tem bo prišlo do pozitivnega razvoja, da se najdejo rešitve. V odnosih med Turčijo in EU-jem je v zadnjih treh mesecih prišlo do zelo pozitivnega zagona,"" je dodal premier in izrazil prepričanje, da bo Turčija nekega dne članica EU-ja.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/cerar-orbanu-hvala-za-nesebicno-pomoc-pri-prebezniski-krizi/384004,prebežniki,"
					22. januar 2016 ob 10:29,zadnji poseg: 22. januar 2016 ob 19:23
					Brdo pri Kranju - MMC RTV SLO, STA","
A. Č.
",Cerar Orbanu: Hvala za nesebično pomoč pri prebežniški krizi,"Na Brdu pri Kranju sta se na skupni seji sešli slovenska in madžarska vlada. Največ pozornosti so posvetili poglobitvi gospodarskega sodelovanja, zlasti pri infrastrukturi, in prebežniški krizi.
Slovenski premier Miro Cerar je v izjavi za medije po seji dejal, da so odnosi med državama odlični, vendar pa imata še veliko neizkoriščenih priložnosti za poglobitev sodelovanja. Pri tem je izpostavil infrastrukturo, zlasti cestno in železniško.
Madžarski premier Viktor Orban pa je poudaril pomen Luke Koper za madžarsko gospodarstvo in izrazil pripravljenost Madžarske za sodelovanje pri projektu gradnje drugega tira od Kopra do Divače, vendar mora odločitev o tem sprejeti Slovenija.
""Kaj želite vi početi s tem, kakšne možnosti nam boste ponudili, to je vaša odločitev,"" je o morebitnem sodelovanju pri projektu dejal Orban in dodal, da lahko madžarska izvozna banka Exim ponudi posojilo v vrednosti 378 milijonov evrov. Madžarsko po njegovih besedah zanimajo vse oblike sodelovanja in lahko sodeluje v večjem ali manjšem obsegu.
.Kot je poudaril Cerar, infrastrukturni načrti, ki zadevajo modernizacijo cestnih, železniških in energetskih povezav, niso pomembni samo za Slovenijo in Madžarsko, temveč imajo širši strateški pomen za regijo. Orban je ob tem ocenil, da gospodarsko sodelovanje med državama ni na takšni ravni, kot bi lahko bilo, zato se je zavzel za povečanje menjave.
Madžarska je sicer šesta najpomembnejša zunanjetrgovinska partnerica Slovenije. Leta 2014 je blagovna menjava znašala 1,7 milijarde evrov, s čimer je menjava z Madžarsko predstavljala 3,8 odstotka celotne slovenske blagovne menjave. Izvoz je znašal 694 milijonov evrov, uvoz pa milijardo evrov.
Zahvala za pomočNa seji so govorili tudi o prebežniški krizi v Evropi, pri čemer se je Cerar Orbanu in madžarski vladi zahvalil za nesebično pomoč, ko so prebežniki dosegli Slovenijo. Oba sta se ob tem strinjala, da mora EU nujno najti rešitev pred pomladjo.
Cerar in Orban sta govorila tudi o predlogu slovenskega premierja, da bi ob pomoči Grčiji pri vzpostavljanju nadzora na zunanji meji EU-ja v to vključili tudi Makedonijo. Orban je podprl Cerarjev predlog in vzpostavitev ""druge obrambne črte"" na grški meji.
Cerar pa je ponovil, da so ""tehnične ovire"" na slovensko-hrvaški meji začasne. ""Tehnične ovire so zaščitile slovenske državljane, njihove hiše, polja, avtomobile, premoženje vseh vrst in preprečile, da bi tisoči ljudi prišli v njihovo bližino in jih v stiski morda celo ogrožali,"" je poudaril. Zagotovil je, da bodo ograje odstranjene takoj, ko bomo našli skupno evropsko rešitev za prebežniško krizo. 
Govorili so tudi o položaju slovenske manjšine na Madžarskem in madžarske v Sloveniji. Manjšini sta po Cerarjevih besedah ključna vez med državama. Ocenil je, da je njun položaj dober, je pa še veliko prostora za izboljšanje, zlasti pri financiranju.
Državi odprli vrata tesnejšemu gospodarskemu sodelovanjuSrednja Evropa bo v prihodnjih letih rasla hitreje od preostale Evrope, zato je treba v tem prostoru krepiti sodelovanje, je Orban po seji vlad nagovoril slovenske in madžarske poslovneže v Ljubljani. Zatrdil je, da današnje srečanje vlad ni bilo protokolarne narave, ""ampak temeljit pogovor, šli smo od projekta do projekta"".
Oba premierja sta se, je poudaril Orban, odločila, da bosta skušala oživiti odnose med državama. ""Ne želimo podcenjevati, kar je bilo doslej doseženo. A obe delegaciji sta ugotavljali, da so možnosti še bistveno večje,""  je pojasnil Orban.
Tako je bilo podpisanih več meddržavnih dogovorov, in sicer program sodelovanja v izobraževanju, znanosti in kulturi med madžarskim ministrstvom za človeške vire in slovenskim ministrstvom za izobraževanje ter ministrstvom za kulturo v letih od 2016 do 2018, memorandum o soglasju o celostnem razvoju infrastrukturnih odnosov, pogodba o spremembi državne meje zaradi vodnogospodarske regulacije potoka Ledave ter sporazum o izmenjavi in vzajemni zaščiti tajnih podatkov. ""Vprašanje je, ali boste lahko podjetniki te priložnosti izkoristili,"" je dejal Orban. Še posebej pa se je zavzel za razvijanje obmejnih območij, na katerih živita obe manjšini.
Slovenski premier Cerar je medtem ocenil, da s srečanjem ""odpiramo novo poglavje v odnosih med državama"". Tudi Cerar je poudaril priložnosti pri infrastrukturnih projektih, v železniškem in cestnem prometu ter na področju energije. Priložnosti se odpirajo v procesu privatizacije in v različnih panogah - tudi kmetijstvu, gozdarstvu in še posebej v turizmu.
 
"
http://www.rtvslo.si/slovenija/sefic-sodelovanje-z-avstrijo-je-na-izjemno-visoki-ravni/383989,prebežniki,"
					22. januar 2016 ob 07:20,zadnji poseg: 22. januar 2016 ob 19:19
					Dobova - MMC RTV SLO, Televizija Slovenija","
K. T., G. C., Sa. J., foto: Goran Rovan
",Šefic: Sodelovanje z Avstrijo je na izjemno visoki ravni,"V našo državo lahko vstopijo le še prebežniki, ki nameravajo za azil zaprositi v Avstriji ali Nemčiji. Po podatkih policije so že zavrnili 15 prebežnikov, ki so ponoči prispeli v Dobovo.
Generalni sekretar na ministrstvu za notranje zadeve Boštjan Šefic je povedal, da je v četrtek ob 22. uri Avstrija začela izvajati ukrepe, s katerimi omejuje vstop prebežnikom, ki za mednarodno zaščito ne nameravajo zaprositi v Nemčiji ali Avstriji. Zaradi avstrijske odločitve je tudi Slovenija poostrila nadzor nad zeleno mejo in mejnimi prehodi, saj bi se zaradi omejevanja poti lahko vzpostavile ilegalne, je pojasnil Šefic.
""Novi ukrepi niso prinesli dodatnih obremenitev ali problemov,"" je zatrdil Šefic in dodal, da ""postopki potekajo, kot so do zdaj."" Najprej opravijo varnostni pregled in pregled dokumentov, popis z odvzemom prstnih odtisov, prebežnika fotografirajo, nato pa z njim opravijo pogovor, da ugotovijo, katera je njegova ciljna država. ""Če bi katera od oseb zaprosila za mednarodno zaščito v Sloveniji, pa nemudoma začnemo postopek,"" je povedal Šefic. V Sloveniji je za mednarodno zaščito do zdaj sicer zaprosilo 158 prebežnikov, ""v zadnjih dneh pa ni bilo bistvenega povečanja,"" je pojasnil državni sekretar.
Tako kot do zdaj prebežniki v državo vstopajo v Dobovi, zapuščajo pa jo v Šentilju in na Jesenicah. 
Sodelovanje poteka dobroŠefic je poudaril, da so delovni pogovori med avstrijsko, hrvaško in slovensko policijo potekali v četrtek: ""Sodelovanje z Avstrijo je na izjemno visokem nivoju, z Republiko Hrvaško pa na operativni ravni poteka zadovoljivo."" Kot je napovedal Šefic, bodo ""v kolikor bo hrvaška vlada imenovana, takoj v ponedeljek pristojnega ministra povabili na srečanje, da se pogovorimo o odprtih vprašanjih v zvezi z migracijami"".
Po besedah Šefica bi bilo treba za boljše obvladovanje prebežniškega toka okrepiti policijske enote v Makedoniji. Makedoncem so na pomoč že priskočili policisti iz Slovenije, Srbije, Hrvaške in Češke, svojo ekipo je v Makedonijo poslala tudi Evropska komisija.
V. d. generalnega direktorja za zadeve EU-ja David Brozina je spomnil na pismo premierja Mira Cerarja, v katerem je predstavil svojo pobudo za dodatno pomoč Grčiji in Makedoniji za lažje obvladovanje meje oziroma prebežniškega toka na balkanski poti. Pobuda je hitro dobila podporo, o njej bo beseda tekla tudi na neformalnem sestanku notranjih ministrov o prebežniški problematiki, ki bo na pobudo Slovenije na Nizozemskem potekal v ponedeljek. Prav tako naj bi se na isto temo neformalno sešli zunanji ministri.
Brozina je hkrati poudaril, da je treba ""preprečiti, da bi v državah Zahodnega Balkana obtičali migranti, ki ne bi mogli ne naprej ne nazaj. To bi bilo za omenjeno območje zelo neugodno in bi morda celo destabiliziralo položaj"".
Slovenija zavrnila 15 prebežnikovOd uvedbe ukrepa sta v državo sicer prispela dva vlaka, prvi zvečer okoli 22. ure z 887 tujci, zgodaj zjutraj pa vlak z 945 tujci. Po navedbah PU-ja Novo mesto so policisti 15 tujcem, sicer državljanom Maroka, Sirije in Iraka, izdali odločbe o zavrnitvi in zoper njih odredili zadržanje.
Omenjeni prebežniki namreč niso izrazili namere, da bi zaprosili za mednarodno zaščito v Sloveniji, Avstriji ali Nemčiji. Policisti so glede zavrnitve obvestili hrvaške varnostne organe, po poročanju novinarja Televizije Slovenija Gorana Rovana pa je Hrvaška sprejela vseh 15 prebežnikov. 
Avstrija zavrnjenih prebežnikov ne bo več sprejemalaAvstrija je v četrtek zavrnila 19 prebežnikov, ki jih je po ponovnem popisu in postopku registracije sprejela. Danes je severna soseda, po besedah Šefica, zavrnila še 22 prebežnikov, ki so trenutno nastanjeni v Centru za tujce v Postojni.
Prebežnike že ob popisu opozorijo, da je pomembno, da se v Sloveniji odločijo, kje bodo zaprosili za azil, saj jih Avstrija od četrtka naprej v primeru, da pri njih navedejo drugo državo, zavrne in ne dovoli ponovnega postopka vstopa, je pojasnil Šefic.
Prebežniki, ki jih bo Avstrija zavrnila, bodo šli v sistem vračanja in se torej ne bodo mogli znova vrniti v Avstrijo. Slovenija, pravi Šefic, bo v takšnih primerih prebežnika poskusila vrniti državi, iz katere je prišel, če ga država ne bo sprejela, ga bo poskusila vrniti v matično državo, če tudi to ne bo mogoče, pa je ""stvar ocene naše države, kako bo ravnala naprej. Oseba lahko naknadno zaprosi za mednarodno zaščito pri nas"".

Kurz: Obstaja jasen načrt, kako uveljaviti zgornjo mejo za prebežnikeNa temo begunske krize pa odmeva izjava avstrijskega zunanjega ministra Sebastiana Kurza, ki je dejal, da si vsi prizadevajo za evropsko rešitev begunske krize, dokler skupne rešitve ni, pa je vsaka država prisiljena sprejemati nacionalne ukrepe. ""To pomeni od določenega števila odložiti prošnje za azil. Ali pa bodo ljudje, ki iz Slovenije prihajajo k nam, zavrnjeni, ker bi po dublinskih pravilih lahko prošnjo vložili že tam,"" je povedal za časopis Frankfurter Allgemeine Zeitung.
Dunaj je v sredo določil zgornjo mejo za prosilce za azil, ki jih Avstrija še lahko sprejme, to je letos 37.500, do sredine leta 2019 pa skupno 127.500. Avstrijski kancler Werner Faymann je zatem poudaril, da gre za okvirno vrednost, povedal pa je tudi, da so dva strokovnjaka zaprosili za izvedensko mnenje o tem, kakšne so možnosti v primeru prekoračitve te zgornje meje.
Kurz je v pogovoru še dodal, da si vsi prizadevajo za evropsko rešitev begunskega vprašanja: ""A dokler te ni, smo prisiljeni sprejemati nacionalne ukrepe. Vsaka država vidi zase drugačno mejo preobremenitve."" Avstrijski zunanji minister je mnenja, da tudi vojni begunci svoje prošnje za azil iz ekonomskih razlogov vlagajo v Avstriji, Nemčiji ali Švedski. To je s človeške plati po besedah Kurza mogoče stoodstotno razumeti, ne bo pa mogoče, da bi vsi, ki prihajajo v Evropo, številne varne države le prečkali in si izbrali državo, v kateri bodo vložili prošnjo za azil. Spomnil je, da je odločitev Dunaja že sprožila določen učinek domin na zahodnobalkanski poti: ""Mislim, da bi lahko imeli posamični nacionalni ukrepi, v katere smo prisiljeni, celo pozitiven učinek v smeri evropske rešitve. Zdaj se bo v Evropi okrepil pritisk, da se najde skupna rešitev.""
"
http://www.rtvslo.si/svet/po-odlocitvi-dunaja-balkanske-drzave-ze-omejujejo-prihod-prebeznikov/383957,prebežniki,"
					21. januar 2016 ob 15:20,zadnji poseg: 21. januar 2016 ob 16:17
					Dunaj, Skopje - MMC RTV SLO, STA","
B. V.
",Po odločitvi Dunaja balkanske države že omejujejo prihod prebežnikov,"Avstrijski kancler Werner Faymann je dejal, da je zgornja meja števila prosilcev za azil, ki jih Avstrija še lahko sprejme, ""okvirna vrednost"". Države na balkanski begunski poti medtem omejujejo prihod prebežnikov.
Avstrija naj bi letos tako ""okvirno"" sprejela 37.500 prosilcev za azil, do sredine leta 2019 pa skupno 127.500. Avstrijska notranja ministrica Johanna Mikl-Leitner je v sredo napovedala, da bodo, ko bo ta meja dosežena, še sprejemali prošnje za azil, a jih ne bodo obravnavali, ali pa bodo begunce zavračali že na meji. Faymann tega sicer ni želel potrditi.
Kot je poudaril, bo izvedensko mnenje - zanj je zaprosil dva strokovnjaka - pokazalo, kakšne so možnosti v primeru prekoračitve omenjene zgornje meje. Po njegovih besedah je sicer cilj, da zgornje meje niti ne bi dosegli, poroča nemška tiskovna agencija dpa. Hrvaška javna radiotelevizija HRT še dodaja, da Avstrija ne bo sprejemala ljudi, ki jih bo označila za ekonomske migrante, temveč le begunce iz ogroženih držav.
Avstrija bo iz Slovenije sprejemala samo begunce, katerih identiteta se da ugotoviti, in le tiste, ki nameravajo za azil zaprositi v Avstriji ali v Nemčiji. Begunci tudi ne bodo smeli imeti kriminalne preteklosti, še poroča spletni portal HRT-ja hrt.hr.
Nemčija izgubila tesnega zaveznika?Kljub odločitvi Avstrije nemška kanclerka Angela Merkel vztraja pri evropskem reševanju problematike, je za Radio Slovenija poročala Polona Fijavž. Je pa avstrijska odločitev po mnenju nemških medijev hud udarec za prizadevanja nemške kanclerke, da najde skupno evropsko rešitev, saj je s tem izgubila enega najtesnejših zaveznikov.
Medtem nemški finančni minister Wolfgang Schäuble meni, da bi bilo treba določiti nekakšno Koalicijo voljnih, ki bi si skušala še naprej prizadevati za skupne evropske rešitve. Tudi sam sicer ne verjame več, da bi se članicam uspelo dogovoriti, da bi begunce sprejemale z grških otokov po dogovorjeni razporeditveni shemi.
Angela Merkel čaka na tri dogodke pred spremembami azilne politike. V petek bo tako skupna seja nemško-turške vlade, v začetku februarja konferenca v Londonu o izboljšanju razmer beguncev v Siriji in okoliških državah ter vrh EU-ja sredi februarja, je še poročala Polona Fijavž.
Pričakovati je, da bo tako kot Avstrija tudi Slovenija omejila število prebežnikov, ki jih bo sprejela. Zunanji minister Karl Erjavec je potrdil, da je to eden izmed mogočih ukrepov.
Hrvaška bo selektivno sprejemala begunceUkrepi Avstrije se že poznajo v politiki držav na balkanski begunski poti. Hrvaški notranji minister Ranko Ostojić, ki opravlja tekoče posle, je tako potrdil, da bodo poostrili nadzor nad begunci, ki prihajajo na Hrvaško. Dejal je, da bodo hrvaški policisti od beguncev na meji s Srbijo zahtevali, naj se izjasnijo, v kateri državi nameravajo zaprositi za azil, kar sicer po njegovih besedah ni v skladu z mednarodno zakonodajo. ""Kljub temu se bomo držali pravil, ker Hrvaška kot tranzitna država doslej ni delovala tako, da bi se lahko kdo pritožil, da ne ravna v skladu z dogovori iz 25. oktobra lani,"" je dejal.
Poudaril je, da Nemčija ni zaprla svojih vrat ter da bo Slovenija danes sprejela še en vlak z begunci iz Hrvaške, ki bodo nadaljevali pot proti severu. Na Hrvaško je danes z vlakom iz Srbije prišlo nekaj več kot 900 ljudi, podobno kot v sredo.
Makedonija filtrira prebežnikeTudi Makedonija na mejnem prehodu pri kraju Gevgelija na meji z Grčijo v državo spušča le prebežnike, ki nameravajo za azil zaprositi v Avstriji ali Nemčiji, je sporočila makedonska policija. V sredo je sicer Makedonija mejni prehod za prebežnike zaprla, a lahko zdaj določeni prebežniki v državo spet vstopajo.
""Danes zjutraj so odprli mejni prihod za migrante blizu Gevgelije, a v državo lahko vstopijo samo tisti, ki jim na grških registracijskih dokumentih piše, da sta končni destinaciji bodisi Avstrija ali Nemčija,"" je za francosko tiskovno agencijo AFP povedal neimenovani visoki predstavnik policije v Skopju.
Po navedbah makedonske policije bodo prebežniki morali izvirati iz Iraka, Afganistana ali Sirije, prav tako pa bodo morali izraziti željo po vložitvi prošnje za azil v Nemčiji ali Avstriji in zatrditi, da ne bodo ostali v Makedoniji. Tudi Srbija je sporočila, da bo zavrnila prebežnike, razen če nameravajo prositi za azil v Avstriji ali Nemčiji.
Po odločitvi Avstrije o omejevanju števila ljudi, ki lahko tam poiščejo zaščito, je Srbija na meji z Makedonijo že vzpostavila mejni nadzor prebežnikov, prebežnike pa že sprašujejo, v kateri državi želijo zaprositi za azil. Kot smo že poročali, je srbski minister za delo in vodja vladne koordinacijske delovne skupine za migracije Aleksandar Vulin pojasnil, da se je srbska vlada na podlagi odločitev Nemčije, Avstrije, Slovenije in Hrvaške, da določenim prebežnikom ne bodo omogočile prehoda svojega ozemlja, odločila za podoben ukrep in je o tem obvestila tudi Makedonijo.
V Grčiji obvezna izjava o končnem cilju Grška policija je medtem sporočila, da bo vse migrante na meji, ki prihajajo iz držav, kot so Pakistan, Alžirija in Maroko, poslala nazaj v Atene. Ob meji bodo lahko ostali le begunci iz Sirije, Iraka in Afganistana, da bi lahko nadaljevali pot, če jih bodo makedonski organi spustili čez mejo. 
Vir v grški policiji je medtem za Reuters dejal, da morajo prebežniki ob prihodu v Grčijo navesti končno destinacijo v EU-ju. ""Od današnjega dneva bo izjava o končni destinaciji registrirana v uradni dokumentaciji,"" je dejal vir brez obrazložitve razloga za takšno odločitev, poroča Reuters.
Tako ni jasno, ali bo nadaljnja pot prebežnikov odvisna od njihovega navedenega končnega cilja. Pričakuje pa se, da bo večina prebežnikov kot cilj navedla Avstrijo oziroma Nemčijo.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/gyoerkoes-znidar-po-22-uri-vstop-v-slovenijo-samo-se-za-prosilce-za-azil-v-avstriji-in-nemciji/383899,prebežniki,"
					21. januar 2016 ob 07:41,zadnji poseg: 21. januar 2016 ob 21:19
					Ljubljana - MMC RTV SLO, Radio Slovenija","
To. G., G. K., Lucija Dimnik Rikić, Radio Slovenija
",Györkös Žnidar: Po 22. uri vstop v Slovenijo samo še za prosilce za azil v Avstriji in Nemčiji,"Vlada se je odločila za zaostrovanje režima na meji po zgledu Avstrije, saj bodo že z naslednjega hrvaškega vlaka v Slovenijo spuščali le še prebežnike, ki bodo zaprosili za azil v Avstriji ali Nemčiji.
Notranja ministrica Vesna Györkös Žnidar je po seji vlade sporočila, da s prvim vlakom s prebežniki, ki je napovedan za 22. uro, Slovenija uveljavlja ukrep, ko bo vstop v državo dovoljen samo tistim prebežnikom, ki dokažejo, da bodo zaprosili za azil v Avstriji in Nemčiji.
Kot je dejala, je vlada danes obravnavala zadnja dogajanja glede prebežniške krize. ""Slovenija migracijski tok ves čas obvladuje. Danes me je avstrijska notranja ministrica obvestila, da bodo poostrili nadzor,"" je dejala ministrica in dodala, da je vlada že pred časom potrdila načrt stopnjevanja ukrepov, s katerimi želi vlada preprečiti, da bi država postala t. i. žep. ""Zaradi omejitev se vstop dovoli samo tistim migrantom, ki dokažejo, da bodo zaprosili za azil v Avstriji in Nemčiji. Glede časovne dinamike: ta ukrep začne veljati s prvim prihodom vlaka, ki je predviden za danes ob 22. uri."" O tem so obvestili tudi Hrvaško in druge države na t. i. balkanski poti.
""Ta ukrep, ki je napovedan za danes, ne pomeni, da se prejudicirajo postopki za mednarodno zaščito. Slovenija bo vse obveze iz tega še naprej izpolnjevala,"" je še dejala ministrica.
Pomoč Makedoniji v interesu vsehZdaj so torej nastopile okoliščine, ki zahtevajo prvo stopnjo zaostrovanja ukrepanja, je še dodala ministrica Györkös Žnidar in nadaljevala, da je ena izmed slovenskih prioritet tudi, da se prebežniški tok začne občutno zmanjševati že na grško-makedonski meji, saj bi to pomenilo bistveno zmanjšanje prebežniškega pritiska na balkanski poti. ""Makedoniji je treba pomagati,"" je pred kratkim v Berlinu predlagal premier Miro Cerar. To je interes vseh evropskih držav, je spomnila.
Ministrica tudi upa, da bo nova hrvaška vlada bolj konstruktivna pri sodelovanju glede zavračanja prebežnikov in da ne bo prišlo do informacijske blokade kot v preteklosti s prejšnjo hrvaško vlado.
Avstrija zavrnila 13 ljudiMinistrica se je odzvala tudi na poročanja o zavrnitvi 13 migrantov. Kot je poročala TV Slovenija, so avstrijski organi prvi dan novih pravil za vstop v Avstrijo zavrnili 13 ljudi, ki so zdaj v nastanitvenem centru v Šentilju. Vzroki za zavrnitev vstopa so bili različni: pomanjkanje veljavnih dokumentov, nekateri so se predstavljali z lažnimi dokumenti ali zavajali pri navajanju identitete. Med 13 zavrnjenimi begunci je tudi sirska družina, poroča Timotej Semenič. Slovenska policija naj bi jih zdaj še enkrat varnostno preverila in jih znova napotila na avstrijsko mejo.
Ob 11. uri je v Šentilj pripeljal vlak z okoli 500 prebežniki, ki so jim v nastanitvenem centru pripravili topli obrok, opoldne pa so jih skupaj s prej omenjenimi 13 posamezniki predali avstrijski policiji, ki zdaj opravlja temeljitejši in podrobnejši popis. Koliko izmed 500 prebežnikov bodo Avstrijci zavrnili, bo tako jasno šele po nekaj urah.
Slovenija sledi zgledu avstrijske omejitveSrbija in Makedonija sta po opozorilu iz Slovenije že poostrili nadzor nad prebežniki, zaradi česar je bila prisiljena ukrepati tudi Hrvaška. Na zaostritev avstrijskih ukrepov pa se je odzvala tudi slovenska vlada. Po pričakovanjih je tako kot Avstrija omejila število prebežnikov, ki jih bo sprejela. Da je to eden izmed mogočih ukrepov, je potrdil tudi zunanji minister Karl Erjavec.
Podobno kot naša severna soseda bo tudi Slovenija zavračala vse tiste, ki bodo za azil želeli zaprositi šele v eni izmed skandinavskih držav. Erjavec je prepričan, da vlada ne zamuja z ukrepi. Po njegovem tudi ni bojazni, da bi na našem ozemlju obtičalo večje število prebežnikov.
Koga sploh spuščati?Pomembno je predvsem vprašanje, kaj bo Slovenija storila s prebežniki, ki nam jih bo Avstrija vračala.
Na policiji za zdaj napovedujejo, da bodo vse vrnjene prebežnike znova popisali in jih spet izročili avstrijskim varnostnim organom. Če bodo zaprosili za azil, pa bodo njihove prošnje obravnavali po zakonu o mednarodni zaščiti. Notranja ministrica Vesna Györkös Žnidar je včeraj vnovič poudarila, da Slovenija migracijske krize sama ne more rešiti.
Ob tem je dodala, da naša država v prihodnje pričakuje predvsem, da bodo ciljne države jasno povedale, katere prebežnike in iz katerih držav bodo še sprejemale.
Avstrijska policija: Nov režim poteka tekočePoskusna uvedba novega režima na avstrijsko-slovenski meji na mejnem prehodu Špilje poteka dobro, je potrdil tiskovni predstavnik policije avstrijske Štajerske Fritz Grunding. V sredo, ko je začel veljati poskusni sistem, so sprejeli 500 prebežnikov, enako dnevno številko pa pričakujejo tudi v prihodnjih dneh.
Nadzor prometa poteka normalno v okviru posamičnih pregledov potovalnih dokumentov na zveznih cestah in avtocestah, kot to velja že nekaj tednov, tako da lahko v okviru teh pregledov preverijo tudi slovenske državljane, so še pojasnili. Tovorni promet na mejnem prehodu Špilje medtem poteka brez posebnosti in zastojev.
Prebežniki so v okviru strožjega režima podvrženi podrobnejšemu pregledu. Če bodo zaprosili za azil bodisi v Avstriji ali Nemčiji, bodo večinoma lahko potovali naprej, če ne, pa jih bodo zavrnili. Avstrija naj bi bila sposobna obravnavati do 10 tisoč prebežnikov na dan.
 .
"
http://www.rtvslo.si/kultura/film/udi-aloni-enfant-terrible-izraelske-kinematografije-strasljivo-je-opazovati-kaj-se-dogaja-v-izraelu/383896,prebežniki,"
					21. januar 2016 ob 06:01,zadnji poseg: 21. januar 2016 ob 09:44
					Ljubljana - MMC RTV SLO","
Ksenja Tratnik
","Udi Aloni, enfant terrible izraelske kinematografije: ""Strašljivo je opazovati, kaj se dogaja v Izraelu.""","""Mislim, da je bila največja travma, ki smo jo doživeli, umor Juliana. Do takrat smo menili, da bomo zdržali vse in uspeli: da bo nastal nov koncept sožitja Izraelcev in Palestincev, ko bodo živeli s svojimi razlikami v eni skupnosti,"" pravi propalestinski izraelski režiser Udi Aloni. 
Izraelski režiser, pisec in umetnik v svojih delih raziskuje odnos med umetnostjo, teorijo in dejanji. Svojo kariero je najprej začel kot slikar, pred 20 leti pa se je posvetil filmu. Njegov dokumentarec Local Angel (2006) in celovečerni film Forgiveness (2006) sta radikalni interpretaciji izraelsko-palestinskega konflikta, ki močno zaznamuje vse njegovo ustvarjanje. Leta 2008 je režiral dokumentarni film Kashmir: Journey to freedom, v katerem se je osredotočil na nenasilno gibanje za osvoboditev Kašmirja. Ta film, kot že več njegovih, je bil prikazan tudi na Berlinalu. Kot je razkril v enem izmed intervjujev, se je v izraelsko-palestinsko dogajanje aktivno vključil, potem ko je enkrat tekel po ulicah Tel Aviva in šel mimo slavnostnega odprtja muzeja Hayyima Nahmana Bialika, izraelskega pesnika, ki je pisal o pogromih v Rusiji. V tistem hipu je poslušal novice o napadu na šolo v Gazi in se zgrozil nad dogajanjem.
Postal je aktiven član gibanja BDS, ki se zavzema za pravice Palestincev, je član nadzornega odbora ameriške organizacije Jewish Voice for Peace, ki se zazvema za mirno rešitev konflikta, leta 2009 pa je  začel delovati tudi v gledališču Svoboda v begunskem taborišču Jenin, ki ga je ustanovil Juliano Mer Khamis. Slednjega so leta 2011 umorili pred vrati gledališča, kar je močno zaznamovalo Alonijevo življenje. Njegov poklon Khamisu in njegovim prizadevanjem za sožitje Palestincev in Izraelcev, predstavlja film Art/Violence, ki je na Berlinalu leta 2013 prejel nagrado Cinema Fairbindet Prize, letos pa bo v Berlinu na ogled njegov najnovejši film o palestinskem hip hopu z naslovom Junction 48. Leta 2013 je v sodelovanju s Slavojem Žižkom, Alainom Badioujem in Judith Butler izdal knjigo What does a Jew want. 
Z njim smo se pogovarjali ob njegovem obisku v Ljubljani v okviru 2. festivala strpnosti, ki v teh dneh poteka v Mini teatru in v Judovskem kulturnem centru v Ljubljani.
Kje je vaša glavna baza, kjer delate?
V bistvu je tam, kjer koli imam umetniški ali politični projekt. Živim med Brooklynom, Izraelom in Berlinom.
Upoštevaje, da ste vedno na poti, kako občutite spremembe v mestih? 
Zanimivo vprašanje. Glede Ramale ne morem reči, ker me ni bilo tam tri leta. V Tel Avivu je velika sprememba, prav tako v Berlinu in Brooklynu, te spremembe so tako na globalni kot na lokalni ravni. V Berlinu je zdaj v ospredju migrantska situacija, zanimivo je videti to veliko povečanje števila beguncev. Mislim, da utegne Berlin v naslednjem desetletju postati res kraj, kjer se srečujejo različne kulture.
Strašljivo je opazovati, kaj se dogaja v Izraelu. Levice skorajda ni. Vlada je zelo populistična, odnos do Palestincev, ne samo v Palestini, pa zelo diskriminatoren. Ne morem uživati v Tel Avivu. To je mesto, ki ima lahko dva obraza: lahko je krasno hedonistično mesto ali pa mesto, ki živi v zanikanju. Mesto, ki slavi, medtem ko je tam druga stran, ki trpi.
Ko sem se z Manhattna preselil v Brooklyn, sem začutil, da je to nevtralen kraj zame, kjer lahko živim, ustvarjam in delam. Seveda pa se tudi Brooklyn spreminja, zdaj postaja Manhattan (smeh). Zelo uživam v kroženju med temi tremi kraji, premikanje med njimi je utrujajoče, toda mislim, da je nujno za moje delo. Seveda je hebrejščina edini jezik, ki ga obvladam 100-odstotno, o nemščini nimam pojma, tako da na Berlin res gledam kot tujec.
Za Evropejce je Berlin prestolnica multikulturnosti, če hočeš biti v skladu s težnjami, moraš iti tja. 
Za progresivne Evropejce, ki so radi kul, ki so radi bohemi, je Berlin obvezna postaja. Toda ta multikulturnost je v skladu s pravili Zahoda, ni resnična multikulturnost, temveč je multikulturnost pod določenimi pogoji. Toda to se utegne spremeniti. Če bodo napredni Evropejci našli način, da bodo poiskali obliko solidarnosti s prebežniki na osnovi enakosti. Vendar ne tako, da rečejo, ojoj, otipavali so naše ženske, prepovejmo jim vstop na bazene, temveč, da rečemo, nekateri izmed njih so otipavali in morajo biti sankcionirani. Torej, ključno je, da ne ločujemo na podlagi rase, temveč na podlagi dejanj. Zelo zanimivo bo videti, kako se bo razvijal ta odnos, to pa bo tudi zelo pomemben test za Evropo.
 Leta 2013 ste v Berlinu predstavili dokumentarni film Art/Violence, ki je na Berlinalu prejel tudi nagrado. 
Art/Violence je bil projekt pred tremi leti. Šlo je za zelo plemenit, a zelo skromen projekt. Sprva nisem bil prepričan, da bo iz tega nastal film, ker je šlo za ustvarjanje dveh študentk in mene v begunskem taborišču. Šlo je za zelo kompleksen projekt, posvečen mojemu prijatelju in njunemu mentorju Julianu Meru Khamisu, ki so ga umorili pred vhodom v gledališče v begunskem taborišču. Projekt se je sprva začel bolj kot del procesa žalovanja kot pa umetniški projekt. Zelo zanimiv je bil tudi vidik naših medsebojnih odnosov: delo s študenti kot partnerji je drugačno. Bilo je zelo zanimivo, kajti nihče ni vedel, kakšen bo rezultat našega dela, zato se ni nihče bal eksperimentirati. Ni bilo pomembno, kdo je izkušen, kdo ne, kdo je moški, kdo ženska, kdo je Jud, kdo Palestinec, kdo je star, kdo je mlad. Ker smo tako dvomili ves čas in ker je šlo v prvi vrsti za nas, da smo nadaljevali delo našega dragega prijatelja, nas je ta proces dela zelo zbližal.
Na koncu smo dobili ""izdelek"", nastal je resničen 70-minutni film, zelo lep film, v katerem se prepletajo tri zgodbe: Alica v Čudežni deželi, Čakajoč Godota in Antigone. V ospredju je umetnost in ne begunska tematika. Velikokrat je namreč tako, da so v ospredju zgodbe ljudi, umetnost pa je v ozadju. Mi pa smo naredili ravno obratno.
Potem so nas klicali z Berlinala in nas povabili, a smo najprej odklonili, ker je bila kakovost filma zelo nizka, saj nismo imeli nobenih finančnih sredstev za produkcijo. Šlo je za feministični film, ki smo ga snemali Palestinci in Judje, denarja nismo dobili ne z ene ne z druge strani. Z vsemi smo se prepirali, bilo je noro in naporno, tako je bilo še toliko bolj presenetljivo, da je na koncu film tako zelo nežen. Potem se je vmešal moj dragi prijatelj, soscenarist novega filma, ki mi je dejal: Nihče ne zavrne Berlinala, ali si znorel? Zamislil sem se. Uredil je, da nam 10 dni pomaga ena najboljših filmskih produkcijskih hiš iz New Yorka, in vsi so nam prostovoljno pomagali, da smo naredili film. Ta ljubezen ljudi, ki so delali podnevi in ponoči, da bi nam pomagali, je bila neizmerna. Tako smo potem privolili, da gremo na Berlinale.
Kaj pa vaš zdajšnji projekt?
Zdajšnji projekt Junction 48 je popolnoma drugačen. Gre za zelo veliko produkcijo, s celotno filmsko mašinerijo. Ravno obratno kot pri prejšnjem filmu. Toda dejansko je bistvo ideje enako: gre za palestinski film o hip hopu, ki ga bomo prihodnji mesec predstavili tudi v Berlinu. Obožujem ta film, ki je tako zelo drugačen od Oproščanja, ki je bil tako zelo duhoven, zelo alegoričen, z veliko kulturnimi aluzijami in simboliko. Ta pa je zelo realističen: tu so preprodajalci mamil, dogajanje na ulici, streljanje, hip hop …
Je za vas kot režiserja na en način olajšanje, da so si produkcije tako drugačne.
Druge ne bi mogel posneti brez prve. Najprej naredim nekaj, česar ne more nihče kontrolirati, kar je zelo svobodno, raziskujoče, v bistvu zelo per se. In ko obstaja nekaj takega, potem se lahko lotim take velike produkcije, pri kateri pa točno vem, kaj iščem in želim. Energije med procesom ustvarjanja pa so si popolnoma nasprotujoče: pri prvem greš s kamero in pravzaprav ne veš, kaj snemaš, pišeš cele noči in del tega potem postane knjiga, skratka vse je zelo ezoterično.
Pri drugem pa gre za zelo konkretna dejanja: za pogajanja o kraju snemanja in polno drugih stvari. Pri majhni produkciji si sam odgovoren za vse, ti služiš vsem, pri veliki pa vsi drugi služijo tebi. Zelo zanimivo je to spreminjanje energije.
Pri zadnjem filmu sem se prvič dejansko počutil kot režiser, pa čeprav sem že posnel več filmov, ki so bili prav tako nekateri prikazani na Berlinalu. Prej je bil vedno moj naziv umetnik in pisec, zdaj pa si prvič lahko rečem režiser.
Kako se počutite ob tem? 
Končno, po vseh teh letih, imam poklic (smeh). Počutim se normalno.
Če greva na začetek. Ste sin izraelskega politika. Predvidevam, da vam zaradi vašega dela, v katerem zagovarjate koncept binacionalizma, ni bilo vedno lahko. Niste imeli nikoli težav zaradi sodelovanja s Palestinci?
Seveda, ves čas imam težave. Če lahko povem s prispodobo: čutim, kot bi imel neki ornament na glavi. Seveda me preganja izraelska vlada, prav tako nekaterim Palestincem ni všeč, kar sva počela z Julianom. Da sva se borila za pravice žensk, da nisva želela žrtovati enega boja za drugega. Obtoževali so me, kdo da sem, da delam s Palestinci. Skratka, veliko vprašanj se je pojavljalo. Velikokrat nismo razmišljali, temveč smo enostavno delali.
Mislim, da je bila največja travma, ki smo jo doživeli, umor Juliana. Do takrat smo menili, da bomo zdržali vse in uspeli: da bo nastal nov koncept sožitja Izraelcev in Palestincev, ko bodo živeli s svojimi razlikami v eni skupnosti. Uvedel sem ta koncept radikalne milosti, kot se imenuje tudi današnja diskusija (op. z Alonijem sem se pogovarjala pred pogovorom s Slavojem Žižkom in Mladenom Dolarjem). Julianov umor je na koncu vse spremenil. Zdaj sem manj optimističen, bolj sem se osredotočil na posameznike in posamezna dejanja, ne na družbo kot celoto oz. revolucijo.
Težko je bilo gledati tudi mamo, ki se je vse življenje borila za plemenite cilje. Bila je prva, ki se je v Izraelu borila za pravice homoseksualcev in pravice žensk, Palestincev oz. sploh za človekove pravice. Vsi jo spoštujejo, bila je pionirka. Zdaj pa, bolj kot je starejša, bolj opazujem, kako njene sanje izginjajo, kako Izrael nazaduje na teh področjih. Lahko se pogleda v ogledalo in si reče, tudi zaradi mene imajo homoseksualci v Izraelu pravice, kar je izjemno.
Če pogledamo recimo v Vzhodno Evropo, številni govorijo o islamskem primitivizmu, hkrati pa so sami tako homofobni. S prstom kažejo na druge, hkrati pa se ne zavedajo, kaj počnejo sami.
Izraelci imajo v odnosu do Palestincev svojo resnico, in tako vzgajajo otroke, ki odraščajo z njo in niti ne razmišljajo, da obstaja tudi druga resnica. Mislim, da imajo ljudje na splošno neka splošna prepričanja in dejansko ne pomislijo na drugačnost, ker ne živijo z njo. Ko pa ta postane del njihovega vsakdana, jo sprejmejo naravno. Je torej bolje, da se osredotočiš na spremembe v svojem okolju, ne na spremembe družbe v celoti?
Tako sem začel razmišljati šele po Julianovi smrti. Še vedno mislim, da je filozofsko gledano treba spremeniti ideologijo, ideloška očala, skozi katera gledajo ljudje. Če pa misliš, da tega ne moreš, pa pomagaj vsaj tistim okoli sebe. Ne mislim pa, da je treba en koncept zamenjati z drugim, ker bi to pomenilo, da smo obupali. Včasih mislim, da sem obupal. Če bi me intervjuvali pred petimi leti, bi videli ogenj v meni, zdaj pa sem nekdo, ki govori iz ranljivosti, šibkosti. Ne pravim, da moja umetnost ni dobra, toda moja umetnost ni močna, je šibka umetnost. Ne znam točno pojasniti. V njej ni več mesijanskega ognja. Žar v meni je žalosten.
Mogoče ste še vedno v fazi žalovanja, s čimer seveda ni nič narobe.
Ampak če človek pogleda, kaj se dogaja po svetu, postane žalosten. Arabska pomlad je postala zima, Evropa zavija v desno, na vseh koncih gre nekaj v napačno smer. Razen če bo Hillary Clinton na volitvah izgubila proti Bernieju Sandersu, to bi bilo prijetno presenečenje. (smeh)
 Svet je v tem trenutku osredotočen na dogajanje v Siriji in na begunce, dogajanje v Palestini pa je izginilo z naslovnic. A spremenilo se ni nič. Mislite, da se bo dejansko položaj spremenil? 
Poudarili ste zelo pomemben vidik. Zaradi Isisa in težav v Siriji je izraelska vlada izkoristila dejstvo, da je svetovna javnost osredotočena drugam, za to, da je odvzela kar največ pravic Palestincem. Svet nima energije za boj z Benjaminom Netanjahujem, ker v tem trenutku ni najhujši človek na svetu: Asad je, Isis je, Putin je … In to Netanjahu izkorišča na zelo manipulativen način. Prej je bil zanj Iran veliki sovražnik, proti kateremu se je treba boriti. Zdaj je dogovor sprejet in nihče več ne govori o Iranu. Vsakič ustvari sovražnika, da lahko izvaja svoj nadzor. In Izraelci so zelo vodljivi, zdaj ima Izrael gospodarske težave, povečuje se revščina, toda s pomočjo sovraštva do drugih, do Palestincev, nadzoruje državljane. Delno je tako tudi zato, ker fokus sveta ni na Izraelu.
Gideon Levy je v intervjuju lani dejal, da so trije režimi v Izraelu. Za judovske državljane velja demokracija, ki je sicer vedno šibkejša. Drugi režim velja za palestinske državljane, ki so jasno diskriminirani na vseh področjih, a kljub temu so del političnega prostora, volijo in kandidirajo. Tretji režim pa je apartheid na zasedenih ozemljih pod vojaško okupacijo. V kakšno smer mislite, se bodo razvijale stvari? 
V svojem novem filmu se ukvarjam zgolj z izraelskimi Palestinci, ki so v tem hipu najzanimivejši ljudje na Bližnjem vzhodu: ker govorijo hebrejsko, ker se hkrati dotikajo Zahoda in demokracije in se zavedajo, kako jim je bila odvzeta oz. jim sploh ni bila dana. So Palestinci, pa jim dejansko ne dovolijo, da bi bili Palestinci. V zadnjih 20 letih se naslavljajo kot izraelski Palestinci. Na različnih področjih kulture je cel kup imen, ki so zelo zanimiva. Ta film je o njih, oni so moja skupnost, med njimi se počutim doma. Ker me lahko sprejemajo in spoštujejo zaradi tega, kar sem. Niso nič manj travmirani od Palestincev na Zahodnem bregu. Da živiš na svoji zemlji, pa si tujec. Živijo v ekzilu na lastnem ozemlju, kar je smešno, ne travmatično. Njihova travma je na neki način najstrašnejša. Palestinci na Zahodnem bregu sicer živijo v hujših fizičnih življenjskih razmerah, vendar pa imajo lastno identiteto. V Izraelu pa je za Palestince ves čas ta lažen občutek: lahko ste del te družbe, ampak dejansko so pa vsa vrata zanje zaprta.
Zelo so raznoliki, nekateri med njimi so globoko verni, drugi so komunisti - arabski komunizem je zelo fascinanten -, tretji so nacionalisti, četrti anarhisti, peti hedonisti, skratka Palestinci v Izraleu so res različni.
Niste imeli nikoli težav s tem, da ste pokukali v njihov svet? So vas sprejeli odprto?
Popolnoma. Prijatelji smo. Ko delam v begunskem taborišču, pridem prostovoljno, kot Jud, in vidijo me kot tujca, agresorja. Ko delam z izraelskimi Palestinci, pa so to moji ljudje.
S Slavojem Žižkom ste začeli sodelovati pred več kot 10 leti. Kako so se križale vajine poti?
Poznava se že 14 let. Zelo mi je bilo všeč njegovo razmišljanje o Lacanu in Hitchocku. Ko sem bil rezident v umetniški rezidenci, kjer je bil gostujoči profesor, sem mu pokazal svoj film Local Engine, zapletla sva se v pogovor in tako se je začelo najino prijateljstvo. Od takrat sva sodelovala pri različnih projektih, dvakrat sem ga peljal v Palestino. Gre za zelo plodno prijateljstvo. Čeprav se z marsičim z njim ne strinjam, pa je njegov način razmišljanja izjemno darilo svetu. Mislim, da se ljudje ne zavedajo, kako izjemno izviren način razmišljanja nam je dal. Zelo sem hvaležen za najino prijateljstvo, ki je zelo produktivno in zabavno hkrati.
"
http://www.rtvslo.si/begunska-kriza/po-ukrepu-avstrije-s-pravili-ostreje-nad-prebeznike-tudi-hrvaska-in-srbija/383864,prebežniki,"
					20. januar 2016 ob 15:42,zadnji poseg: 20. januar 2016 ob 19:40
					Atene, Beograd, Skopje - MMC RTV SLO, STA","
K. Št.
",Po ukrepu Avstrije s pravili ostreje nad prebežnike tudi Hrvaška in Srbija,"Po odločitvi Avstrije, ki bo omejila vstopno število prosilcev za azil, bosta Srbija in Hrvaška naprej spuščali le tiste, ki bodo izrazili namero o vložitvi prošnje za azil v Avstriji in Nemčiji. Makedonija je začasno zaprla mejo pri Gevgeliji.
""Od danes naprej na osnovi odločitve avstrijske vlade, ki sta nam jo predložili vladi Slovenije in Hrvaške, prebežniki ne bodo mogli nadaljevati svoje poti, če ne bodo izrazili namere za iskanje azila na ozemljih Avstrije in Nemčije,"" je med obiskom začasnega sprejemnega centra za prebežnike v Adaševcih povedal srbski minister za delo in vodja vladne koordinacijske delovne skupine za migracije Aleksandar Vulin.  Srbija je na meji z Makedonijo že vzpostavila mejne kontrole prebežnikov, prebežnike pa že sprašujejo, v kateri državi želijo zaprositi za azil.
Avstrijske oblasti so namreč danes sklenile, da bo Avstrija letos sprejela 37.500, do sredine leta 2019 pa skupno 127.500 prosilcev za azil.
Vulin je še pojasnil, da prebežniki, ki želijo priti v druge države oziroma želijo prošnjo za azil vložiti v drugih državah, ne bodo mogli prečkati ozemelj Hrvaške, Slovenije, Avstrije in Nemčije. Po njegovih besedah se je srbska vlada na podlagi odločitev teh držav, da prebežnikom ne bodo omogočile prehoda svojega ozemlja, odločila za podoben ukrep in je o tem obvestila tudi Makedonijo.
Hrvaška bo poostrila mejni nadzor s SrbijoPo sprva mlačnem odzivu Hrvaške je notranji minister Ranko Ostojić izjavil, da bo tudi Hrvaška uveljavila nova pravila za sprejem beguncev na meji. ""Poleg do zdaj zahtevanih podatkih bomo dodali tudi podatek, ali bodo zaprosili za azil v Nemčiji ali Avstriji,"" je dejal Ostojić, ki bo več podrobnosti razkril v četrtek v Zagrebu.
Skozi Hrvaško je v štirih mesecih prečkalo nekaj manj kot 600.000 beguncev in ekonomskih migrantov, ki so prišli iz Srbije.
Ostri odzivi humanitarnih organizacijNa odločitev Avstrije o postavitvi zgornje meje števila prosilcev za azil so se zelo kritično odzvale nevladne organizacije.
Amnesty International (AI) Avstrija je avstrijske oblasti pozval, naj najdejo konstruktivne rešitve, ne da bi omejile pravice tistih, ki iščejo zaščito. ""Zdaj potrebujemo rešitve za nove in stabilnejše sisteme za sprejem in oskrbo beguncev. Sisteme, ki omogočajo hitro in pošteno obravnavo prošenj za azil ter človeku dostojno oskrbo potreb prosilcev,"" je povedal generalni sekretar avstrijske AI-ja Heinz Patzelt. 
Organizacija za prosilce za azil Asylkoordination Österreich je medtem opozorila, da zgornje meje za prebežnike ogrožajo evropske vrednote in da ljudi ne bodo odvrnile od prihoda v Avstrijo ter bo stranski učinek okrepitev tihotapljenja ljudi. Zveza socialističnih študentov (VSStÖ) je bila še ostrejša in je zatrdila, da ""zgornje meje ubijajo"". Ob tem je pripomnila, da je azil človekova pravica, za katero ne sme biti zgornje meje.
EU se je odzval bolj razumevajočePredsednik Evropskega parlamenta Martin Schulz je v Strasbourgu dejal, da ima Avstrija tako kot Nemčija skrbi, da bo ""ostala sama"" pri reševanju prebežniške problematike. Zato razume odločitev avstrijskih oblasti. A nikogar, ki beži pred vojno, ""ne bo odvrnilo, če nekdo reče, da ima zgornjo mejo"", je opozoril. ""Še naprej si bomo morali prizadevati za pošteno porazdelitev bremena, ker begunci prihajajo,"" je dodal.
Nizozemska: Zmanjšati je treba pritisk na zunanjih mejahNizozemski premier Mark Rutte (Nizozemska je januarja prevzela vodenje Sveta EU-ja) je na plenarnem zasedanju Evropskega parlamenta v Strasbourgu znova opozoril, da je trenutno število prebežnikov v EU-ju nevzdržno. ""Število beguncev je treba v prihodnjih od šestih do osmih tednih občutno zmanjšati,"" je dejal in poudaril, da je ključno izvajati dogovor s Turčijo za zmanjšanje pritiska na zunanje EU-ja, zagotoviti ustrezne sprejemne zmogljivosti in ustrezen nadzor na meji, vzpostaviti žariščne točke in zagotoviti popis pribežnikov.
Juncker: Ali resnično potrebujemo enotno valuto?Predsednik Evropske komisije Jean-Claude Juncker pa je v razpravi znova izpostavil vez med schengenskim območjem brez nadzora na notranjih mejah in skupno evropsko valuto. ""Schengen je ogrožen,"" je ponovil in dodal, da članice zapirajo meje druga za drugo, ko bodo vse zaprte, bodo ugotovile, kako velik je strošek. Samo na mostu med Švedsko in Dansko je zaradi ponovnega nadzora na meji za 300 milijonov evrov stroškov, je ponazoril.
Ko bomo dojeli, kako drag je ""neschengen"", se bomo po Junckerjevih besedah vprašali, ali resnično potrebujemo enotno valuto. Za ohranitev schengena je po njegovem prepričanju nujno takoj vzpostaviti evropsko mejno in obalno stražo, ki jo je decembra predlagala Komisija, in tako zagotoviti ustrezen nadzor na zunanji meji EU-ja.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/angela-merkel-kriticna-glede-avstrijske-omejitve-prebeznikov/383846,prebežniki,"
					20. januar 2016 ob 13:27,zadnji poseg: 20. januar 2016 ob 22:09
					Berlin, Skopje, Washington - MMC RTV SLO, STA, Reuters","
To. G., K. Št.
",Angela Merkel kritična glede avstrijske omejitve prebežnikov,"
Nemška kanclerka Angela Merkel je v pogovorih z visokimi predstavniki Krščanskosocialne unije (CSU) kritizirala odločitev Avstrije, da bo letos sprejela največ 37.500 prosilcev za azil.
Ob tem je zavrnila predlog CSU-ja, da bi morala Nemčija število prosilcev za azil omejiti na 200.000. ""Strinjamo se s tem, da moramo občutno in dolgoročno zmanjšati število beguncev,"" je dejala nemška kanclerka in znova pozvala k iskanju skupne evropske rešitve.
Predsednica nemške vlade in stranke CDU, ki je sestrska stranka CSU-ja, je izpostavila številna srečanja na mednarodni ravni, na katerih bi lahko našli skupno rešitev. Med njimi so pogovori nemških in turških ministrov, donatorska konferenca za begunce v Londonu in februarsko srečanje evropskih voditeljev. ""Potem bomo lahko naredili pregled in videli, kje smo,"" meni nemška kanclerka.
Bruselj za zdaj brez komentarjaV Evropski komisiji medtem odločitve Dunaja niso želeli komentirati. ""Ne bomo komentirali namer. Ni sprejet noben pravni dokument in torej za zdaj še ni ničesar, kar bi lahko komentirali,"" so zapisali v odgovoru na vprašanje STA-ja.
Razkroj v CDU-juAngela Merkel je še pred tem prejela pismo s podpisi poslancev iz vrst lastne stranke CDU in sestrske CSU, v katerem izražajo nestrinjanje z njeno azilno politiko. Pismo je v nasprotju s pričakovanji pobudnikov podpisalo zgolj 44 od 310 poslancev CDU-ja/CSU-ja. 
V pismu so zapisali, da je Nemčija pred preobremenitvijo. ""Zato se nam zdi sprememba trenutne prakse priseljevanja - iz humanitarnih razlogov - z vrnitvijo k strogemu izvajanju obstoječega prava nujna,"" so poudarili poslanski uporniki v pismu. Nemčija je lani sprejela 1,1 milijona prebežnikov.
V odgovor pismo podpore vladajočih poslancevV bundestagu je nato zaokrožilo tudi protipismo s podporo Merklovi. Poslanec CDU-ja Martin Patzelt je povedal, da se je na njegovo pismo pozitivno odzvalo nekaj več kot 40 kolegov v 
Gauck: A ne zmoremo nič boljšega?""Si res želimo, da bo velik zgodovinski korak, ki je osvobodil Evropo in ji omogočil blaginjo, uničen zaradi vprašanja beguncev? Nihče, resnično nihče si tega ne more želeti,"" je medtem danes v Davosu posvaril nemški predsednik Joachim Gauck, ki na letnem srečanju Svetovnega gospodarskega foruma nadomešča kanclerko Angelo Merkel.
Nemški predsednik je spregovoril tudi o nasprotovanju uvedbi nadzora meje znotraj Evrope. Izguba pravice do prostega gibanja po njegovem mnenju ne bi bila dobra rešitev. ""A ne zmoremo nič boljšega?"" se je vprašal.
IMF poziva k odprtju trga delaPrihod prebežnikov z Bližnjega vzhoda in Afrike bi lahko kratkoročno pospešil rast evropskega gospodarstva, dolgoročni učinek pa bo odvisen predvsem od prizadevanj za njihovo vključevanje na trg dela, je v danes objavljenem poročilu ocenil Mednarodni denarni sklad (IMF). 
""Hitra integracija na trg dela lahko privede do gospodarskih koristi od begunskega toka. Tako bi zmanjšali tudi možnost socialne izključenosti prišlekov in dolgoročno maksimizirali njihov neto prispevek k javnim financam,"" so zapisali v skladu.
Nemčija potrebuje letno pol milijona mladihDo leta 2040 naj bi število Nemcev, starih več kot 67 let, naraslo na najmanj 21,5 milijona, kar bi bilo 42 odstotkov več kot leta 2013. V starostni skupini od 20 do 66 let naj bi število prebivalcev v omenjenem obdobju upadlo za 25 odstotkov, na 13 milijonov. Da bi ustavili upadanje števila mladih v Nemčiji, bi država potrebovala dodatnih 470.000 mladih migrantov letno, so še ugotovili statistiki.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/urad-za-migracije-bo-prevzel-celotno-oskrbo-prebeznikov/383839,prebežniki,"
					20. januar 2016 ob 12:29,zadnji poseg: 20. januar 2016 ob 13:33
					Ljubljana - MMC RTV SLO, STA","
Sa. J.
",Urad za migracije bo prevzel celotno oskrbo prebežnikov,"Urad za migracije, ki ga namerava ustanoviti vlada, bo prevzel celotno oskrbo prebežnikov in razbremenil nevladne in humanitarne organizacije ter pripadnike Civilne zaščite, je napovedal državni sekretar Boštjan Šefic. 
Na delovnem sestanku, na katerem so se srečale razširjene operativne skupine, humanitarne in nevladne organizacije ter občine, ki se od lanskega septembra soočajo s prihodom večjega števila prebežnikov, je državni sekretar na ministrstvu za notranje zadeve Boštjan Šefic predstavil ključne uspehe v preteklem letu in predstavil izzive v prihodnjem obdobju. Eden izmed izzivov, ki čaka vlado, je tudi vzpostavitev urada za migracije, ki naj bi začel delovati v nekaj mesecih.
.
Županom obljubil, da gre za začasne centreŠefic, ki se je vsem zahvalil za dobro opravljeno delo, je poudaril, da so lani s skupnimi močmi oskrbeli več kot 350.000 prebežnikov. Nepomembno pa ni, da so ob tem tako prebivalcem kot prebežnikom zagotovili varnost, ki po besedah Šefica ostaja prioriteta tudi v prihodnje.
Županom občin, ki so bili zadnje čase zaradi napovedanih nastanitvenih centrov močno razbujeni, je zagotovil, da gre zgolj za začasne centre, v katerih bodo prebežniki ostali le krajši čas.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/norveska-v-rusijo-vrnila-prvih-13-kolesarskih-prebeznikov/383826,prebežniki,"
					20. januar 2016 ob 10:34,zadnji poseg: 20. januar 2016 ob 10:53
					Oslo - MMC RTV SLO","
To. G.
","Norveška v Rusijo vrnila prvih 13 ""kolesarskih"" prebežnikov","Norveška je v torek Rusiji izročila prvih 13 prebežnikov, ki so se čez skupno mejo na polarnem severu pripeljali s kolesom in vložili prošnjo za azil.
V torek so na Norveškem začeli veljati novi postopki za obdelavo prošenj za azil, pri čemer je najodmevnejša posledica napovedana deportacija tisočih prebežnikov, ki so se v bogato skandinavsko državo prebili iz Rusije. 
Vrnjeni vsi z veljavnimi ruskimi vizumiAvtobus je trinajst prebežnikov različnih narodnosti, večinoma pa Sircev, iz obmejnega Kirkenesa prepeljal neposredno v 150 km oddaljeni Murmansk, kjer je trenutno -29 stopinj Celzija. Vseh 13 migrantov je v Norveško vstopilo z veljavnim ruskim vizumom ali dovoljenjem za prebivanje v Rusiji, kar je tudi pravna podlaga za izročanje prebežnikov in vzrok, da jih Rusi tudi sprejemajo nazaj. V odgovor iz prebežniških centrov poročajo o bežanju in organiziranju gladovne stavke.
Izkoristili luknjo v mejnih predpisihPo podatkih vlade v Oslu je v državi trenutno 5.500 migrantov, ki so vstopili iz Rusije po tako imenovani arktični poti, pri čemer so zaradi posebnosti lokalnih predpisov izkoriščali luknjo v predpisih. Mejni prehod Storskog so namreč kolesarji lahko prečkali brez podrobnega pregleda veljavnosti dokumentov. Posledično je to pomenilo razcvet kolesarjenja do mejnega prehoda. 
Dolga in draga pot prek mrzlega severaVečina migrantov je v svojih državah (Sirija, Irak, Afganistan) dobila ruski vizum in z njim poleteli prek Moskve do Murmanska. Sledila je pot z avtobusom do zadnjega ruskega naselja Nikel, kjer so prebežniki za več sto evrov kupovali dragocena kolesa, da so z njimi po večkilometrski vožnji vstopili na Norveško. Kolesa so na meji tudi odvrgli, od koder so jih podjetni tamkajšnji prebivalci pobrali in jih znova prodajali novim prihajajočim migrantov, ki so se odločili za nenavadno arktični pot na Zahod. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/avstrija-sprejela-odlocitev-in-postavila-zgornjo-mejo-sprejetih-prosilcev-za-azil/383824,prebežniki,"
					20. januar 2016 ob 09:34,zadnji poseg: 20. januar 2016 ob 21:36
					Dunaj - MMC RTV SLO, STA","
Sa. J., T. H., G. K.
",Avstrija sprejela odločitev in postavila zgornjo mejo sprejetih prosilcev za azil,"Avstrija bo letos sprejela 37.500 prosilcev za azil, do julija 2019 pa naj bi jih naša severna soseda skupno sprejela 127.500. Zaradi teh sklepov bo Slovenija jutri odločala tudi o svojih ukrepih.
Tako so se na današnjem begunskem vrhu na Dunaju dogovorili predstavniki avstrijske vlade, zveznih dežel in občin. Glede na danes doseženi dogovor naj bi Avstrija tako letos sprejela okoli 37.500 prosilcev za azil, prihodnje leto 35.000, leta 2018 30.000.
Do sredine leta 2019 naj bi v Avstrijo prišlo le še 25.000 prosilcev za azil. Skupno je tako zgornja meja za sprejem prosilcev za azil 127.500, kar je okoli 1,5 odstotka vsega avstrijskega prebivalstva.
V to število ni vključenih 90.000 prosilcev, ki so že lani zaprosili za azil v Avstriji, bodo pa v to število zajeti tudi svojci posameznih prosilcev za azil, ki bi zaprosili za združitev družin.
Kako naprej, še ne vedoZa zdaj še ni jasno, kaj se bo zgodilo, če bo ta zgornja meja presežena. Avstrijska vlada je napovedala, da bo naročila dve pravni mnenji, ki bi ocenili, ali je postavitev zgornje meje sploh v skladu z avstrijsko ustavo in evropsko zakonodajo.
Vsaka država EU-ja mora namreč omogočiti dostop do postopka mednarodne zaščite vsakemu tujcu, ki za to zaprosi.
Priprave na morebitno zavračanje v prihodnjeAvstrijski kancler Werner Faymann je rešitev o zgornji meji označil za ""zasilni načrt"", ki naj bi ga uporabili tudi za to, da ""pretrese"" EU. ""V Avstriji ne moremo sprejeti vseh prosilcev za azil,"" je povedal kancler.
Podkancler Reinhold Mitterlehner je ob napovedi zgornje meje napovedal, da veliko število prebežnikov preprosto preobremenjuje avstrijski sistem. Zato bodo po njegovih besedah stavili tudi na ostrejši mejni nadzor, ki bo zajemal strog pregled in popis, da bi se tako pripravili na morebitno zavračanje prebežnikov na meji v prihodnje.
Preberite tudi:- Po ukrepu Avstrije Srbija strožje nad prebežnike, Makedonija zaprla mejo  .- DZ: SDS in NSi dvomita o pripravljenosti Slovenije na zaostritev prebežniške krize
Slovenija bo o ukrepih odločala jutriVlada bo glede na nove okoliščine in glede na to, da se mora odzivati na realno stanje prebežniškega toka in njegovega obvladovanja, v četrtek opravila še en krog razprave in se dokončno opredelila glede ukrepov, ki so v določenem obsegu že predvideni, je po seji DZ-ja v izjavi novinarjem pojasnila ministrica za notranje zadeve Vesna Györkös Žnidar.
""Glede na to, da smo odvisni od politike in ukrepov sosednjih držav, je prav, da se vlada celovito seznani s položajem in za tem, ko bodo zadeve dorečene, seznani tudi javnost,"" je dodala. Za kakšne ukrepe gre, ni želela razkriti. Prav tako ni komentirala Erjavčeve izjave, da je ena izmed možnosti tudi omejitev zgornjega števila prebežnikov, ki jih lahko Slovenija sprejme.
Erjavec: Tudi Slovenija lahko omeji število prebežnikov""V primeru omejitve vstopa prebežnikov v Avstrijo predvidevamo enak ukrep tudi na naši zunanji schengenski meji,"" so v sporočilu za javnost zapisali pri slovenski policiji.
Slovenski zunanji minister Karl Erjavec pa je napovedal, da bo vlada o ukrepih Slovenije zaradi sklepov Avstrije odločala v četrtek. Pritrdil je, da je ena izmed možnosti omejitev zgornjega števila prebežnikov.
Slovenija uradnega sporočila Avstrije glede ukrepov v povezavi s prebežniki sicer še nima, je ob robu seje DZ-ja povedal Erjavec. Po Erjavčevih besedah pa so že na začetku tedna vedeli oz. so prejeli sporočilo, da bo avstrijska vlada v povezavi z migracijskim valom sprejela določene ukrepe.
Gre zlasti za omejitve, čemur se bo morala Slovenija prilagoditi, je pojasnil minister in pritrdil, da je ena izmed možnosti tudi omejitev zgornjega števila prebežnikov, ki jih lahko naša država sprejme. Več bo znanega po seji vlade v četrtek.
Po ministrovih besedah se mora Slovenija pač prilagoditi glede na številke oz. število prebežnikov, ki so jih pripravljene sprejeti ciljne države. Gre v glavnem za Nemčijo, a se je Avstrija morala odzvati glede na to, da tudi Nemčija na avstrijski meji ne sprejema več vseh prebežnikov, je pojasnil Erjavec.
Erjavec: Ukrepi so pripravljeni za vse mogoče scenarijeErjavec je pritrdil, da je tudi za Slovenijo pomembna današnja avstrijska odločitev o določeni zgornji meji, saj to pomeni, da ne bi sprejeli vseh prebežnikov, ki bi želeli skozi Avstrijo naprej v Nemčijo, oz. prebežnikov, ki bi želeli ostati v Avstriji.
Slovenija sicer v tem trenutku nima težav v smislu, da bi prebežniki želeli ostati v naši državi - takih vlog naj bi bilo po Erjavčevih navedbah okoli 150. ""Seveda pa ne smemo dovoliti, da bi Slovenija postala žep za migrante,"" je poudaril Erjavec.
Zagotovil je, da ima slovenska vlada pripravljene ukrepe za vse scenarije. S tem je odgovoril tudi na vprašanje, ali ima že danes pripravljen ukrep za primer, da Avstrija v Slovenijo vrne večje število prebežnikov.
""Če se bo to dogajalo, se bomo pravočasno odzvali. A ne pričakujte, da bo od četrte ure danes do jutri, ko bo končana seja vlade, tukaj obstalo nekaj tisoč migrantov,"" miri Erjavec. Spomnil je, da jih v tem trenutku v državo prihaja bistveno manjše število.
Vedeti moramo, koga bodo Avstrijci sprejemali""Za nas je bistveno, da vemo, koga bodo Avstrijci sprejemali. Naš cilj je, da pri nas ne bo nobenih viškov,"" pa pravi notranja ministrica Vesna Györkös Žnidar.
Poudarila je potrebo po usklajenem delovanju vseh držav na migrantski poti. Če ena država zapre mejo, ima druga država žep, je opozorila. Pri omejevanju sprejemanja migrantov je tako za Slovenijo bistveno sodelovanje s Hrvaško. ""Ne moremo sprejemati nobenih zavez do Avstrije, ne da bi bili o tem usklajeni s Hrvaško,"" je dejala.
Ministrica je tudi opozorila, da Slovenija ni tranzitna država za prebežnike po svoji izbiri, ampak zaradi politike odprtih vrat v Nemčiji in Avstriji. Slovenija sama migrantskega vprašanja ne more rešiti, saj je odvisna od politike ciljnih držav, je še dejala.
Uveljava začasnega azila?Po pisanju avstrijskega časnika Kronen Zeitung so se na današnjem vrhu na Dunaju dogovorili še za hitro obravnavo prebežnikov iz varnih držav s pospešitvijo ustreznih postopkov. Uveljavljal se bo tudi začasni azil, prav tako pa bo oteženo združevanje družin prosilcev.
Prosilcem za azil bodo v prihodnje namesto denarne pomoči dali več materialne pomoči, ostreje pa se bo ukrepalo v primeru zlorab pri prejemanju podpore.
Prvi prebežniki že skozi novi sistem sprejemanja v AvstrijiV Špilju pa je že začel veljati nov sistem sprejemanja prebežnikov. Nekaj po poldnevu so s slovenske strani na avstrijsko spustili prvo skupino prebežnikov, ki je podvržena strožjemu nadzoru.
Do konca meseca bodo režim izvajali zgolj poskusno, februarja bo začel polno delovati. Pri novem sistemu preverjanja, ki vključuje osebni pregled, preverjanje prtljage in popis, bo sodelovalo 500 avstrijskih vojakov.
Avstrijske oblasti jih na prvi postaji pregledajo osebno in njihovo prtljago ter jih povprašajo po osebnih podatkih, kam so namenjeni in kje bodo zaprosili za azil. ""Nato pridejo do dejanske mejne kontrole, kjer jim pregledamo dokumente in preverimo identiteto. Tu se bo tudi odločilo, ali je potrebna njihova vrnitev ali jih lahko spustimo naprej,"" je pojasnil tiskovni predstavnik policije avstrijske Štajerske Fritz Grundnig.
Identiteto preverjajo prek predloženih dokumentov, zbranih podatkov ob registraciji begunca v drugih evropskih državah, tudi Sloveniji, pa tudi s pomočjo tolmačev, ki bodo z znanjem jezika preverjali identiteto begunca.
Pri vračanju beguncev na slovensko stran bodo po njegovih besedah upoštevali različna merila, ne le zaželeno državo azila: ""Če oseba predstavlja varnostno tveganje, če poda napačne podatke o identiteti ali nacionalnosti in če je ta oseba pri nas že v preiskavi."" Prav tako bodo begunce vračali na slovensko stran, če bodo ti predložili ponarejene dokumente.
Vračanje bo po besedah Grundniga potekalo v sodelovanju s slovenskimi oblastmi.
Po novem sistemu bodo sicer v Špilju lahko obravnavali 6.000 prebežnikov na dan, če pa bi bilo treba, bi jih lahko preverili tudi 11.000.
"
http://www.rtvslo.si/slovenija/dz-sds-in-nsi-dvomita-o-pripravljenosti-slovenije-na-zaostritev-prebezniske-krize/383816,prebežniki,"
					20. januar 2016 ob 07:52,zadnji poseg: 20. januar 2016 ob 20:36
					Ljubljana - MMC RTV SLO, STA","
Sa. J., G. K.
",DZ: SDS in NSi dvomita o pripravljenosti Slovenije na zaostritev prebežniške krize,"Poslanci SDS-a in NSi-ja na izredni seji o prebežniški krizi opozarjajo na negativne posledice ter se bojijo, da bi lahko nastal kaos. V koaliciji so medtem prepričani, da vlada ukrepa ustrezno.

Izredno sejo DZ-ja so zahtevali poslanci SDS-a in NSi-ja, saj so prepričani, da je prebežniška politika vlade povsem neustrezna. Poslanci SDS-a so vladi na seji očitali, da je s svojim ravnanjem kriva za izločitev Slovenije iz schengenskega območja, notranja ministrica Vesna Györkös Žnidar pa jim odgovarja, da Slovenija še vedno učinkovito varuje mejo. Strahove SDS-a in NSi-ja, da bo Avstrija zaprla mejo, pa je označila za neutemeljene.
Do predlagateljev seje je bil v razpravi kritičen SMC-jev poslanec Milan Brglez, ker je dobil vtis, kot da bi želeli, da prebežniška kriza Slovenijo kar najbolj prizadene. Gre za populizem in ceneno nabiranje političnih točk, kar je skrb vzbujajoče in nevarno, je prepričan. Brglez je predlagateljem očital tudi nepoznavanje mednarodnih odnosov in ob tem poudaril, da Slovenija išče rešitve in jih tudi predlaga. Odgovorov gotovo ne gre iskati v zapiranju meja, pač pa v skupni akciji na zunanji meji Evropske unije (EU).
NSi pričakuje kaosPrebežniki so napolnili severno in centralno Evropo, medtem pa pritisk z juga ne pojenja, tako da je ""prišel trenutek resnice"", je izpostavil Matej Tonin iz NSi-ja. O pripravljenosti Slovenije na ustrezno ukrepanje v NSi-ju dvomijo in pričakujejo kaos, saj Slovenija vseh ljudi, ki se bodo zatekli v državo, ne bo mogla sprejeti.
Poslanec SDS-a Vinko Gorenak je na seji izrazil obžalovanje, da nekateri v dobronamernih pobudah vidijo nabiranje političnih točk. ""Mejo zavarujte, to želimo, nič drugega,"" je opozoril in hkrati izrazil bojazen, da utegne Slovenija v prihodnje ostati zunaj schengena.
DeSUS: Stranke bi morale sodelovatiV DeSUS-u po besedah poslanca Benedikta Kopmajerja zavračajo politično obračunavanje na račun prebežniške krize, saj gre za kritičen čas, ko bi morale vse stranke sodelovati. Kljub visokemu številu prebežnikov je po njegovi oceni izziv za Evropo obvladljiv, lotiti pa bi se ga morala humanitarno in odgovorno..
Preberite tudi: - Avstrija sprejela odločitev in postavila zgornjo mejo sprejetih prosilcev za azil.- Po ukrepu Avstrije s pravili ostreje nad prebežnike tudi Hrvaška in Srbija.- Angela Merkel: ""Občutno moramo omejiti prihod prebežnikov""
.Nekritično in črkobralsko izvajanje schengena ne bi rešilo krize, pač pa bi zgolj preusmerilo prebežniške tokove, pa je dodal poslanec SD-ja Jan Škoberne. Vlada mora po njegovih besedah v trenutnih zahtevnih razmerah uporabljati razum in zdravo pamet ter zagotavljati varnost tako državljanom kot tudi prebežnikom, kar tudi počne.
ZL: Ustvarjajo občutek izrednega stanjaDo razprave so bili izredno kritični v stranki ZL, saj je po besedah poslanke Violete Tomić namen seje jasen, in sicer ustvarjanje občutka izrednega stanja, spodbujanje sovraštva in občutka, da prebežniki ogrožajo državljane. ""Pod tem diskurzom se ne skriva nič drugega kot ksenofobija, ki pa jo le malokdo obsodi,"" je opozorila Tomićeva in dodala, da je skrb vzbujajoče, da k takšnim praksam prispeva tudi vlada.
Vodja poslanske skupine nepovezanih poslancev Bojan Dobovšek pa je izpostavil pomanjkljivo sodelovanje s sosednjimi državami pri reševanju prebežniške krize. Prav tako pristojni po njegovih besedah ne ukrepajo v zvezi s trgovino z ljudmi.
Grims: Morali bi spoštovati predpisePoslanec SDS-a Branko Grims je v imenu predlagateljev povedal, da je zaradi prebežniške krize ogrožen obstoj EU-ja in Slovenije. Schengena po njegovem mnenju ni več, saj ga je Avstrija ukinila. Za odločitev Avstrije pa je, po mnenju Grimsa, kriva napačna vladna politika. Poudaril je, da se ""nič od tega ne bi zgodilo, če bi se spoštovalo predpise"". Dodal je, da bo Slovenija v velikih težavah, ko bodo države začele vračati prebežnike.
Poslanci SDS-a in NSi-ja so na seji vladi predlagali tudi več ukrepov za preprečitev negativnih posledic prebežniške krize, med drugim naj začnejo dosledno izvajati schengenske predpise, dokončajo postavitev ograje na južni meji, želijo pa si tudi vstopa v Višjegrajsko skupino. O sklepih DZ sicer ne bo glasoval, saj jih je že zavrnila večina na matičnem odboru.
Sklepi, ki so jih v omenjenih strankah predlagali, bi morali biti po Grimsovi oceni ""v normalni državi samoumevni"".
Državni svetniki o ograji na južni mejiPrebežniške krize so se lotili tudi državni svetniki, ki so na pobudo skupine lokalnih interesov razpravljali o postavljanju ograje na južni meji. Vlado so pozvali, naj skuša zagotoviti varnost tamkajšnjih prebivalcev na državni meji ob reki Kolpi na primernejši način, hkrati pa so vlado pozvali tudi k pripravi celovitega poročila o prebežniški krizi v Sloveniji in EU-ju.
Predstavniki občin namreč že nekaj časa opozarjajo na posledice postavitve žičnate ograje za gospodarstvo, skrbi jih tudi, da bi ograja v primeru poplav veliko škodo povzročila tudi okolju. Državni svetnik Samer Khalil iz skupine lokalnih interesov, ki je dal pobudo za obravnavo te problematike, je opozoril na negativne posledice žične ograje ob Kolpi.
Kolpa ni bila nikoli reka, ki bi delila, negativne posledice pa je čutiti tudi na področju ribolova, turizma in gospodarstva, je opozoril Khalil in dodal, da gre za hudourniško reko, ki lahko ob močnejših padavinah naraste za več metrov. Pred kratkim je tudi res narasla, pri čemer se je pokazalo, da morda žica ni postavljena na pravem mestu. Od vlade pričakujejo, da skuša zagotoviti varnost na ustreznejši način, je sklenil.
Državni svetnik Milan Lukič iz interesne skupine delodajalcev, je v razpravi ocenil, da vlada aktualne razmere dokaj ustrezno ureja, pohvalil pa je tudi, da se vlada ""ves čas zelo konstruktivno pogovarja in dogovarja z za nas pomembnima državama, Avstrijo in Nemčijo"".
Ukrepi na meji se izvajajo v dogovoru z vodstvi lokalnih skupnosti, tehnične ovire pa so bile postavljene za zagotovitev varnosti tamkajšnjega prebivalstva in tudi prebežnikov, je poudaril sekretar na notranjem ministrstvu Andrej Špenga. Potrdil je, da so okoli 20 kilometrov žične ograje odstranili, ponekod bodo namreč žico nadomestili s panelno ograjo.
Protest SLS-a v LjubljaniPopoldne je v Ljubljani ptekal še protest, ki ga je sklical SLS, ki je prav tako nezadovoljen z reševanjem prebežniške krize. V stranki SLS so zato predstavili rešitve za boljše obvladovanje razmer, hkrati pa so vlado pozvali, naj se začne vesti odgovorno in dosledno izvajati schengenski režim.
Na Prešernovem trgu, kjer se je po poročanju TV Slovenija zbralo kakšnih 150 udeležencev, je predsednik SLS-a Marko Zidanšek izpostavil, da se je vlada v svojih ukrepih za reševanje prebežniške krize izkazala za neodločno, prepočasno in neučinkovito. Varnost državljanov je tako po njegovem mnenju vsak dan bolj ogrožena.
""Je pa vsakemu jasno, da Evropska unija tako številčnega migrantskega vala tudi pri najboljši volji ne more gospodarsko in kulturno integrirati,"" je dejal vodja strokovnega sveta pri predsedniku SLS-a Andrej Umek. Če bo Evropa še naprej dopuščala neomejeno doseljevanje ljudi z Bližnjega Vzhoda in Severne Afrike, bo to po njegovih besedah pomenilo konec evropske družbe, kot so jo predniki gradili skozi stoletja.
"
http://www.rtvslo.si/evropska-unija/oci-uprte-v-dunaj-ki-bo-ocitno-postavil-smernice-glede-prebeznikov/383808,prebežniki,"
					19. januar 2016 ob 21:27,zadnji poseg: 19. januar 2016 ob 21:51
					Berlin, Dunaj - MMC RTV SLO, STA, Reuters","
K. Š.
","Oči uprte v Dunaj, ki bo očitno postavil smernice glede prebežnikov","Nemški zunanji minister Frank-Walter Steinmeier je priznal, da Nemčija glede ravnanja s prebežniki čaka na odločitev Avstrije, ki jo bo Dunaj sprejel v sredo, in da zapiranje mej ni rešitev.
Zapiranje nemških mej ne bo rešilo težav Nemčije z migrantskimi pritiski, je danes dejal nemški zunanji minister Frank-Walter Steinmeier. Nemška kanclerka Angela Merkel se sicer spopada z vse močnejšimi pritiski iz koalicijskih vrst, ki so uperjeni proti njeni politiki odprte Nemčije.
""Zagotavljam vam, da rešitve krize ne bo mogoče doseči z zaprtjem meje,"" je izjavil nemški zunanji minister Frank-Walter Steinmeier po tem, ko je minister za promet Alexander Dobrindt v nekem intervjuju dejal, da Nemčija svetu ne more več kazati ""prijaznega obraza"". Če se število prihodov prebežnikov v bližnji prihodnosti ne bo drastično zmanjšalo, se Nemčija po Dobrindtovih besedah ne bo mogla izogniti zaprtju mej.
Steinmeier: Moramo vedeti, kaj bodo storili AvstrijciSteinmeier je prepričan, da bi dolgoročno rešitev prihoda večjega števila prebežnikov v Evropo prinesli le program porazdelitve prosilcev za azil po državah članicah Evropske unije, skupni napori za zavarovanje zunanjih mej EU-ja in izpolnitev treh milijard evrov vredne obljube Turčiji za zajezitev migrantskih pritiskov. Na vprašanje, ali Nemčija razmišlja o ukrepu zapiranja mej, je Steinmeier dejal, da bo Nemčija morala počakati na rezultate avstrijskih pogajanj o ukrepih na mejah. ""Moramo vedeti, kaj bodo storili Avstrijci,"" je poudaril Steinmeier.
Na Dunaju bo namreč v sredo potekal t. i. begunski vrh, na katerem bodo predstavniki avstrijske vlade, glavarji devetih zveznih dežel in predstavniki občin dorekli enotno politiko glede zmanjšanja števila prebežnikov, ki pridejo v Avstrijo.
Po poročanju agencije Reuters je avstrijski finančni minister Hans Joerg Schelling zagotovil, da bo Avstrija poskušala svojo azilno zakonodajo narediti manj zanimivo za prebežnike. ""Več ukrepov bo neposredno usmerjenih na nadzor mej in razpravo o določitvi zgornje meje glede sprejetja števila prebežnikov ... Določene ukrepe bomo zahtevali od Evropske unije, določeni ukrepi pa bodo sprejeti z namenom, da bomo naredili Avstrijo manj privlačno,"" je dejal.
Prebežniki v Avstriji predstavljajo odstotek prebivalstvaOd septembra lani, ko je Nemčija ""odprla svoje meje"", je avstrijsko mejo prestopilo več sto tisoč prebežnikov, ki so svojo pot nadaljevali v obljubljene države na severu Evrope. V Avstriji je lani za azil zaprosilo 90.000 ljudi, kar predstavlja odstotek vseh prebivalcev.
Zaradi napovedi Nemčije, da bo za prebežnike zaprla svoje meje, se je v Avstriji povečala zaskrbljenost, da bodo prebežniki ostali na njenih tleh, zato se je Avstrija že odzvala s podobnim odzivom, ki je nato izzval dominoučinek Slovenije, Hrvaške in Srbije. Na vprašanje, ali se Avstrija posvetuje z Nemčijo glede prihoda prebežnikov, pa je Schelling odgovoril: ""Trenutno vse poteka po ustaljenih tirih. Če pa se bo Nemčija odločila zapreti svoje meje, se postavlja vprašanje, kaj bo to pomenilo za Evropo?""
 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/foto-juzna-evropa-v-primezu-mrazu-ki-od-poti-ni-odvrnil-prebeznikov/383797,prebežniki,"
					19. januar 2016 ob 18:58,zadnji poseg: 19. januar 2016 ob 19:45
					Beograd, Dunaj, Göteborg - MMC RTV SLO","
K. Št.
","Foto: Južna Evropa v primežu mrazu, ki od poti ni odvrnil prebežnikov","Temperatura v Sloveniji se je spustila na -10 stopinj Celzija, v Avstriji je mraz kazal zobe pri -21,7 stopinje, Hrvaška je morala razglasiti rumeni alarm. A nizke temperature na Balkanu od poti niso odvrnile prebežnikov.

Na Hrvaškem je bila od Poreča in Pulja prek Reke in Opatije do Zadra in Splita temperatura nekaj stopinj pod lediščem, v Dubrovniku ter na otokih Hvaru in Visu pa je bilo nič stopinj Celzija. 
Pod minus 10 stopinj Celzija se je živo srebro spustilo v več delih Slavonije in Baranje, najhladneje je bilo v Liki in Gorskem kotarju. V narodnem parku Risnjak ob meji s Slovenijo je bilo ob 7. uri zjutraj minus 15,6 stopinj Celzija, v Delnicah, Gospiću in na Plitvicah pa okoli minus 14 stopinj Celzija. Za celotno območje države so zato danes razglasili rumeni alarm zaradi nizke temperature, ki je lahko nevarnae za ljudi.
Vremenoslovci za prihodnje dni na Hrvaškem sicer napovedujejo večinoma sončno vreme s temperaturo do največ dve stopinji na celini in največ osem stopinj ob Jadranu in na otokih.
Temperatura se je nekoliko pod ničlo spustila tudi v Srbiji, kar pa od poti proti severnim evropskim državam ni odvrnilo mnogih prebežnikov, ki so prečkali srbsko-makedonsko mejo (glej fotogalerijo spodaj). Fotografi agencij Reuters in EPE so v objektiv ujeli prebežnike iz Sirije, Iraka in Afganistana, ki v mrzlem zimskem vremenu in snegu hodijo iz Makedonije v begunsko taborišče v Miratovcu v Srbiji (na srbsko-makedonski meji, v bližini Preševa). 
Države na t. i. balkansko poti, torej, Makedonija, Srbija, Hrvaška, Slovenija in Avstrija ne sprejemajo več tistih posameznikov, za katere ugotovijo, da so ekonomski migranti, naprej spuščajo le begunce iz Sirije, Afganistana in Iraka.
V Avstriji tudi do minus 21,7 stopinje CelzijaIzredno nizko temperaturo z okoli minus 20 stopinjami Celzija pa so namerili v Avstriji -  najnižjo temperaturo z minus 21,7 stopinje Celzija so izmerili v Seefeldu na Tirolskem. Pred skoraj tremi leti, 10. februarja 2013, so v Tannheimu na Tirolskem namerili minus 23,7 stopinje Celzija. V istem kraju so 6. februarja 2012 namerili minus 28,9 stopinje Celzija. So pa v gorah na Tirolskem 10. februarja 2012 namerili celo minus 31,5 stopinje Celzija.
Prometni kaos na zahodu ŠvedskeZaradi obilnega sneženja o prometnem kaosu poročajo z zahoda Švedske. V Göteborgu in okolici je od opoldneva prekinjenih dve tretjini tramvajskih in avtobusnih povezav. Poleg železniškega je bil oviran tudi letalski promet. Z drugega največjega letališča v državi, ki leži pri Göteborgu, do zgodnjega popoldneva letala sploh niso mogla vzleteti.
Foto: Reuters, EPA
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/kolumne/zapisi-iz-mocvirja/383785,prebežniki,"
					19. januar 2016 ob 16:54,zadnji poseg: 19. januar 2016 ob 18:10
					Ljubljana - MMC RTV SLO","
Marko Radmilovič, Radio Slovenija
",Zapisi iz močvirja,"Danes pa na zahtevo poslušalstva in druge zainteresirane javnosti nič o prebežnikih, migrantih, muslimanih in mednarodnih teroristih, temveč le in samo o klenih slovenskih fantih in njihovih klenih rabotah! Se pravi o ministru Erjavcu in poslancu Toninu.
Ta je na Facebooku, ki očitno postaja pomembnejši medij, kot smo mi, dinozavri, ministru zastavil intrigantno vprašanje. Javno ga je vprašal, ali nabava slovenskih patrij in nakup ministrovega stanovanja v Umagu sovpadata. S skoraj enostavčnim zapisom, za katerega je zahteval enozložni odgovor, se pravi „da“ ali „ne“, je poslanec Tonin odprl celo kopico vprašanj, na katera bomo danes poskušali v obliki pamfleta vsaj približno odgovoriti.
Najprej in na začetku ... Tonin je nazaj v našo vsakdanjost pripeljal afero Patria. Za katero smo mislili, da je z zastaranjem pri Janezu Janši in soobtoženima izginila z jedilnika.
Afera Patria je nenavadna afera; ponekod po Evropi je prinesla obsodbe, drugje oprostitve, a v Sloveniji je predvsem desetletje zastrupljala družbeno okolje. In ko smo mislili, da je odšla, je prišla nazaj. In to na Facebooku. Če parafraziramo velikana: „Zgodovina se ponavlja. Prvič na nacionalki, drugič na Facebooku.“
Veselo na delo! Če Tonin, šef poslanske skupine Nove Slovenije, namiguje, da nakup patrij in nakup ministrovega stanovanja sovpadata, ob tem pa še poudari, da je prišlo do nakupa oziroma obnove stanovanja iz fondov, „ki niso bili ministrovi“, to pomeni, da v poslanski skupini menijo, da je do korupcije pri nakupu patrij kljub vsemu prišlo. Pomeni, da smo vsa ta leta z lučjo iskali korupcijo v napačni kleti ... Sicer je bil Erjavec, takratni obrambni, današnji zunanji minister, v zvezi s Patrio na sodišču že enkrat oproščen obtožb o nevestnem delu v službi, a po mnenju Tonina je medtem toliko bolj vestno delal na svojem vikendu.
Ostaja pa pomislek, ali ni korupcija sama po sebi že nevestno delo v službi. Oziroma, ali si lahko oproščen obtožb o nevestnem delu in hkrati obdolžen korupcije ... a na to zapleteno vprašanje bo moralo odgovoriti slovensko sodstvo. Malo smešno se sicer zdi, da bi bila obrambna moč države povezana z vikendi visokih politikov, ampak glede na to, da je počitniška zmogljivost v Istri najvišji življenjski motiv državljana Slovenije, je prav vse mogoče. Oziroma, da Toninove obtožbe le niso iz vikenda zvite.
Je pa res, da povezava vikenda in vojske lahko posledično pripelje do nekaterih, za obrambno sposobnost države težavnih situacij, na katere so nas pred kratkim opozorili pri Natu. Recimo: slovenska vojska dobi nove čelade šele takrat, ko kateri od državnih uradnikov potrebuje dovozno cesto do počitniške hiše na Krku. Streliva ima slovenska vojska ravno toliko, kolikor je metrov do plaže počitniške hiše v Premanturi. Privoščili si bomo lahko natančno toliko dni misij v tujini, kolikor je sončnih dni na Hvaru. In tako naprej.
Seveda takšna logika deluje le v primeru, če lahko zadovoljivo odgovorimo na naslednje vprašanje: „Ali smo dobili patrie, ker je Erjavec potreboval vikend, ali pa je Erjavec dobil vikend, ker smo potrebovali patrie?“ 
Ob tem pa so patrie le smetana na torti obtožb Nove Slovenije, po katerih je Erjavec hrvaški plačanec, ki deluje v interesih sosede - kar nameravajo med interpelacijo tudi dokazati.
Afera bi šla sorazmerno hitro mimo, če se oba spoštovana politika ne bi začela obkladati z lažnivcem. Ne le, da gre za nerodno, med olikanimi ljudmi celo nedostojno besedo, v politiki jo je ob tem še izjemno neracionalno uporabljati. „Lažnivec“ namreč zapahne izhodna vrata. Ker javnost takšnega ocvirka do interpelacije ne bo pozabila, bomo dobili v mesecu dni visokega politika, ki bo lažnivec. Ali bo to Tonin ali Erjavec, prepuščamo prihodnosti in političnim preferencam, a dejstvo je, da še tako spreten politik pod pezo lažnivca težko obdrži minimum za politiko potrebne integritete. Pa ne le to; velik udarec bo razkritje koruptivnega dejanja v primeru Erjavca ali krive obdolžitve v primeru Tonina prineslo tudi njunima strankama. Novi Sloveniji, ki si prizadeva vzpostaviti sodobno krščansko demokracijo, in DeSUS-u, ki si prizadeva preživeti.
Obstaja pa še ena, sicer neverjetna, a vsaj majčkeno verjetna možnost: da je namreč postalo življenje brez afere Patria za povprečnega slovenskega politika nevzdržno. Patria je kot krošnja mogočnega drevesa dušila vse ostalo, kar je zdaj nenadoma prišlo na dan. S Patrio v polni formi danes najbrž ne bi bilo „stalne pripravljenosti“ ali kar je podobnih dnevnopolitičnih zdrsov. Afera Patria je bila poenostavljenja, a za Slovenca zadostna manifestacija slovenske politike. Pod Patrijinim dežnikom sta zadovoljno uspevala tako Erjavec kot Tonin. Patria je, kakor koli se to že smešno sliši, koristila slovenski politiki toliko, da je od nje odvrnila pozornost. Kajti v središču pozornosti si po naravi stvari želi biti samo odločna, suverena in pravična politika. Ona druga pa se raje drži nazaj.
"
http://www.rtvslo.si/begunska-kriza/tusk-eu-ima-le-se-dva-meseca-casa-sicer-bo-schengen-razpadel/383780,prebežniki,"
					19. januar 2016 ob 16:28,zadnji poseg: 19. januar 2016 ob 20:50
					Beograd - MMC RTV SLO, STA","
K. Št.
","Tusk: ""EU ima le še dva meseca časa, sicer bo schengen razpadel""","Medtem ko predsednik Evropskega sveta Tusk opozarja, da ima schengen le še dva meseca časa za ureditev begunske krize, je minister Erjavec v Beogradu predstavil slovenski predlog zajezitve novega prihoda prebežnikov.
Glavni namen obiska slovenskega zunanjega ministra Karla Erjavca v srbski prestolnici je bila predstavitev vsebine pisma, ki ga je slovenski premier Miro Cerar naslovil na predsednika Evropske komisije Jean-Clauda Junckerja in predsednike vlad vseh držav na t. i. balkanski migrantski poti. Vsebina pisma sloni na pozivu Bruslju k dodatni pomoči Grčiji pri obvladovanju migrantskih tokov, vračanju tistih prebežnikov, ki niso upravičeni do mednarodne zaščite, in pomoči Makedonije pri okrepitvi nadzora na meji z Grčijo.
""Skozi Srbijo je lani potovalo več kot 600.000 beguncev oziroma 26-krat več kot leta 2014, skozi Slovenijo v slabih štirih mesecih že 420.000,"" je poročala Marta Razboršek za Radijski dnevnik. V prvih 17 dneh letošnjega leta pa je Srbijo prečkalo že 35.000 prebežnikov.
Avstrija naj bi schengen suspendirala že jutri?Karl Erjavec je pobudo premierja Cerarja predstavil srbskemu premierju Aleksandru Vučiću, zunanjemu ministru Ivici Dačiću, srbskemu ministru za delo in vodji vladne koordinacijske delovne skupine za migracije Aleksandru Vulinuki, ki so po besedah Erjavca pobudo dobro sprejeli. 
""Za Srbijo je slovenski predlog, da se strožji nadzor uvede na makedonsko-grški meji sprejemljiv, saj se bo odzvala tako kot vse države na balkanski poti. Ko se bodo meje zaprle, naj bi po predvidevanjih v vsaki državi ostali prebežniki, ki se bodo v njej znašli, in sicer do ureditve statusa,"" je poročala RTV-jeva dopisnica, ki je tudi izvedela, da na slovenskem zunanjem ministrstvu pričakujejo, da naj bi Avstrija schengenski režim suspendirala že jutri. ""Vse kaže, da po včerajšnjem pogovoru z avstrijskim zunanjim ministrom slovenski minister meni, da bo Avstrija schengenski režim na slovenski meji suspendirala že jutri najpozneje do konca tedna,"" je poročala. Karl Erjavec je dejal, da bo v tem primeru: ""Slovenija sprejela adekvatne ukrepe - kakšni bodo in s kakšno vsebino, bo pa odvisno zlasti tudi od tega, kakšne ukrepe bo sprejela avstrijska vlada,"" je dejal Erjavec.
Marta Razboršek je prav tak izvedela, da naj bi ""iz hrvaškega notranjega ministrstva oziroma policije klicali na našo Generalno policijsko postajo in zaprosili za sestanek, kako naprej z migrantsko krizo.""
Strah pred učinkom dominAvstrija je, recimo, že napovedala določene ukrepe za upočasnitev prihoda prebežnikov, kar bo po Erjavčevih besedah storila tudi Slovenija, če se bo zanje odločila Avstrija. ""Vsi smo zaskrbljeni, ker ni skupne evropske rešitve za migrantsko krizo. Želimo si enotne rešitve problema migracij na balkanski poti, saj bi lahko te destabilizirale Zahodni Balkan, zlasti, če bi bile rešitve prepuščene posameznim državam in bi povzročale učinek domin,"" je povedal Erjavec, ki dodaja, da tako Slovenija kot Srbija ugotavljata, da s Hrvaško pri obvladovanju t. i. migrantske krize ni pravega sodelovanja. ""Eden od razlogov je prav gotovo to, da na Hrvaškem še nimajo nove vlade in ni pravih sogovornikov,"" meni Erjavec.
Tusk: EU ima manj kot dva mesecaEvropa se spoprijema z največjim preseljevalnim tokom po drugi svetovni vojni - samo lani je v 28 držav članic EU-ja sprejelo najmanj milijon beguncev in ekonomskih migrantov. Predsednik Donald Tusk je sporočil, da ima Evropa na voljo ""ne več kot dva meseca,"" da ""krizo, ki jo povzroča migracija, spravi pod nadzor, sicer bo brezmejno in brezcarinsko območje schengena razpadlo"". Tusk je bil jasen, da bo ""EU propadel kot politični projekt"", če ne bo uspešno izveden mejni nadzor, poroča Reuters.
"
http://www.rtvslo.si/begunska-kriza/notranja-ministrica-ne-bo-skupne-registracije-na-meji/383687,prebežniki,"
					18. januar 2016 ob 13:43,zadnji poseg: 18. januar 2016 ob 19:42
					Ljubljana, Dunaj - MMC RTV SLO, STA","
A. Č.
",Notranja ministrica: Ne bo skupne registracije na meji,"Notranja ministrica Vesna Györkös Žnidar je zavrnila možnost skupnega nadzora Slovenije, Avstrije in Nemčije na naši južni meji, saj meni, da bi s tem lahko nastal žep, kjer bi se ujeli prebežniki. A z MNZ-ja so nato poslali pojasnilo, da je mislila na skupno registracijo, ne na skupni nadzor.
Sodelovanje z Avstrijo po besedah ministrice za zdaj dobro poteka. ""Če pa bo prišlo do enostranskih odločitev Avstrije in Nemčije, se bo Slovenija temu primerno ustrezno odzvala in ukrepala,"" je napovedala ministrica. Pri tem je spomnila, da se je govorilo o dveh različnih zadevah, in sicer o skupni registraciji na naši meji ter o ukrepih Avstrije.
Na novinarski konferenci v DZ-ju je sicer dejala, da pogovori o skupnem nadzoru Slovenije, Avstrije in Nemčije na naši južni meji ne potekajo, saj je to možnost zavrnila. Kar naj bi Slovenija po tem potencialnem sporazumu izvajala, mora namreč po njenem mnenju izvajati Hrvaška na svojih mejah.
To vidi kot izjemno pomembno, saj brez njenega konstruktivnega sodelovanja pri skupnih pravilih ni mogoče priti do hitre rešitve za obvladovanje prebežniškega toka. Zato bodo po njenih besedah takoj po ustanovitvi nove hrvaške vlade pristopili do novega ministra za notranje zadeve. Upa, da bo z njegove strani večja pripravljenost na konstruktivne pogovore.
Pripravljajo nove ukrepe, nekatere tudi v tajnosti Dodala je, da si Slovenija tudi z aktivnimi predlogi prizadeva za to, da ""pridemo do položaja, da bo stanje migracij na zahodnobalkanski poti obvladano"".
Zato je bil tudi premier Miro Cerar na obisku pri nemški kanclerki Angeli Merkel, je dejala ministrica. Ob tem je napovedala nove ukrepe, ki pa jih ni želela razkriti in bodo po njenih besedah do neke mere nosili tudi oznako tajno. ""Se pa Slovenija pripravlja na različne scenarije in bo, če bo to potrebno, ukrepala dosledno in odločno. Uporabili bomo vsa sredstva, da do tega, da bi bili žep za prebežnike, ne pride,"" je napovedala.
Ukrep, po katerem bi Avstrija zavračala vse prebežnike, ki v Nemčiji ne nameravajo zaprositi za azil, se po besedah notranje ministrice še ne izvaja. Če se bo začel izvajati, se bo pa Slovenija na to tudi odzvala, je povedala in zagotovila, da so pripravljeni na različne scenarije.
Cerar bi vzpostavil dve obrambni linijiNa današnji novinarski konferenci se je v zvezi s prebežniško problematiko oglasil tudi premier Miro Cerar. Opozoril je, da če se bo kriza reševala s povečevanjem nadzora na mejah od severa proti jugu, se bodo zagotovo pojavljala trenja, zlasti med državami v regiji Zahodnega Balkana.
Zato bi bilo po njegovem mnenju pametno uvesti ""drugo linijo zaščite"" na meji z Makedonijo, kjer bi ustavili vse nezakonite prebežnike, ki jih ne bi na grških zunanjih mejah. Tako bi uspešno preprečili tudi napetosti v regiji.
Cerar je zaradi tega dejstva optimističen, da bo EU njegovemu predlogu prisluhnil. Če rešitev ne bo, je Slovenija pripravljena, da ne bo postala ""žep za migrante"", tudi s ""tehničnimi ovirami"" na meji s Hrvaško, je zatrdil premier.
Ponovno je branil odločitev za postavitev rezilne žice na mejo, saj je Slovenija na ta način tudi pokazala, da ""mislimo resno"". ""Tehnična sredstva"" bodo zdaj pomagala pri usmerjanju beguncev na nadzorne točke, je zatrdil premier. Sam si sicer srčno želi, da bi žico lahko umaknili, a da za zdaj položaj tega ne omogoča.
Dramatične posledice prevelikega števila prebežnikov V ločenem pogovoru za nemški Die Welt pa je pojasnjeval, da bo Slovenija morala slediti Nemčiji in Avstriji, če se bosta odločili za zaprtje meje, saj da ni zmožna sama skrbeti za tako količino prebežnikov. Opozoril je tudi, da če bo Evropa sprejela preveč prebežnikov, ne da bi jih bila sposobna integrirati, bo imelo to dramatične posledice - več teroristične nevarnosti in manj solidarnost v EU-ju.
Rešitev krize Cerar tako vidi v večji pomoči Grčiji pri učinkoviti zaščiti zunanje meje EU-ja. Prav tako bi potrebovali delujočo obalno stražo, ki bi zaustavila nezakonite migracije. Poleg tega bi morali začeti izvajati sporazum s Turčijo in začeti vzpostavljati prej omenjeno drugo obrambno linijo. Ob tem je opozoril, da če zaustavitev toka prebežnikov ne bo uspela, bi to lahko ogrozilo stabilnost na Zahodnem Balkanu.
Avstrija želi skupno ukrepanjeAvstrijski zunanji minister Sebastian Kurz pa je danes izrazil pričakovanje, da bo Dunaj v sredo, ko je predvideno srečanje vlade z deželami o prebežniški problematiki, predložil konkretne sklepe za poostren nadzor meja.
Če ni evropske rešitve, so države, kot je Avstrija, prisiljene v nacionalne ukrepe ali pa je potrebno ""usklajeno ravnanje posamičnih držav, kar bi bilo povsem smiselno"", je poudaril Kurz. Po navedbah avstrijske tiskovne agencije APA naj bi se ta ""smiselna možnost"" nanašala na skupno ravnanje Nemčije, Avstrije in Slovenije.
Kurz: Idealno bi bilo prebežnike ustaviti na zunanjih mejahPrepričan je, da varovanje zunanjih meja EU-ja na grški meji ne deluje in da tudi Grčija ni pripravljena tega storiti. Medtem pa so številne države v Evropi povsem zadovoljne, da se prebežniki hitro prepeljejo v srednjo Evropo. Države, kot so Avstrija, Nemčija in Švedska, se temu ne morejo večno upirati. Po njegovih besedah zdaj obstaja zavest, da ""pravi odgovor nista ne politika dobrodošlice ne politika povabila"".
Drugi odgovor nanjo je lahko le, da prebežnike ustavijo, v idealnih razmerah na zunanji meji EU-ja. Če pa to ne deluje, pa na nacionalnih mejah, je še dodal vodja avstrijske diplomacije.
Nekatere bodo vračali v SlovenijoBo pa Avstrija v sredo v Špilju na meji s Slovenijo začela z novim sistemom sprejemanja prebežnikov, poroča APA. Sprva bo šlo za testno fazo, februarja pa bo začel režim polno delovati. Tako bodo v Špilju lahko obravnavali do 6.000 ljudi na dan.
Pri mejnem nadzoru bo pomagala avstrijska vojska s 500 vojaki. Če bi bile potrebe večje, bi lahko zmogljivosti v Špilju okrepili na do največ 11.000 prebežnikov na dan. Z novim sistemom preverjanja bodo prebežnike odslej v Špilju podvrgli osebnim pregledom, preverjanju prtljage in registraciji.
Ob mejnem prehodu so predvideni tudi posebni zbirni centri za ekonomske migrante, od koder naj bi tiste iz varnih držav, kot so Maroko, Tunizija in Alžirija, v večjih skupinah vračali nazaj v Slovenijo.
Grims: Slovenija je že izven schengenskega območjaTema obvladovanja prebežniške krize je bila tudi predmet razprave parlamentarnega odbora za notranje zadeve. Poslanci SDS in NSi so vladi očitali, da se ne drži predpisov, ki veljajo za države članice schengenskega območja. Tako je po mnenju Grimsa Slovenija dejansko že izpadla iz Schengenskega območja, utegne pa postati tudi ""odlagališče"" za najbolj problematične migrante.
Poslanci Združene levice pa so mnenja, da vlada ni imela ustrezne zakonske podlage za postavitev bodeče žice na meji, obenem pa so spomnili tudi na negativne posledice za lokalno gospodarstvo, turizem in živali, zato vlado pozivajo naj žico odstrani.
"
http://www.rtvslo.si/izjava-dneva/polona-oblak/383677,prebežniki,"
					18. januar 2016 ob 12:39,zadnji poseg: 18. januar 2016 ob 13:06
					MMC RTV SLO",None,Polona Oblak,"Maročani bežijo v Evropo zaradi želje po boljšem življenju, svobodi (svobodnem stiku z drugim spolom, življenju brez tega, da bi bilo marsikaj tabu in greh) pa tudi zato, ker si zaradi nas ""turistov"" mislijo, da v Evropi denar pada z neba oziroma da se takoj zasluži.
Slovenka iz Maroka o tem, zakaj so med prebežniki tudi Maročani, MMC.
"
http://www.rtvslo.si/tureavanture/glej-ga-sloven-c/polona-iz-maroka-kjer-so-mnogi-prepricani-da-v-evropi-denar-pada-z-neba/383528,prebežniki,"
					18. januar 2016 ob 06:20,zadnji poseg: 18. januar 2016 ob 08:07
					Ljubljana - MMC RTV SLO","
Anja P. Jerič
","Polona iz Maroka, kjer so mnogi prepričani, da v Evropi denar pada z neba","""V Maroku že nekaj let obstajajo 'evropske sanje'. Maročani so prepričani, da je življenje v Evropi lažje, želijo si kamor koli, ne le v Francijo. Ker pa za vse evropske države potrebujejo vizum, ki ga ne dobijo, je selitev težko uresničljiva,"" pravi Polona Oblak.
Pirančanka je na Filozofski fakulteti v Ljubljani študirala italijanščino in francoščino ter iz nje tudi magistrirala. Nato pa je med izmenjavo v Luksemburgu spoznala neko Maročanko in želela na lastne oči doživeti to državo. Septembra leta 2010 si je željo uresničila in med pitjem čaja v Maroku v nekem lokalu zagledala plakat italijanske humanitarne organizacije Bambini nel deserto oziroma Otroci puščave, ki skrbi za izboljšanje življenjskih razmer otrok oziroma njihovih skupnosti v Sahari.
Poklicala jih je in njena petletna maroška dogodivščina se je začela. V tem času je dodobra spoznala Berbere, avtohtone prebivalce Maroka, ki so šele pred nekaj desetletji začeli opuščati nomadstvo, njihove običaje, kulinariko in odnos do večinskega prebivalstva.
Ker se ji je pogodba iztekla, je zadnjih nekaj mesecev znova doma, a v Maroko se redno vrača in se želi vrniti tudi za stalno.
Lani ste v nekem intervjuju dejali, da si ne predstavljate, da bi se vrnili v Slovenijo, ker vas tu nič več ne osrečuje. Kljub temu ste zdaj spet doma, v Piranu. Kaj najbolj pogrešate iz časov v Maroku?Morda tisto preprosto druženje, da te vsak povabi v hišo in vsi skupaj spijejo čaj. Pri nas je vse bolj zadrto.
Pravite, da vas je v vasico Hassi Labiad pripeljal ""mektoub"" oziroma usoda. Kako poteka življenje v berberskih vaseh - kje živijo, s čim se preživljajo?Berberi v Maroku živijo na treh območjih - na severu, ki mu pravijo Rif, v regiji Tafilalet in puščavi (to je ob meji z Alžirijo) ter v regiji Souss (to je območje Agadirja, Essaouire in njegove okolice). Hkrati gre tudi za različna berberska narečja. Berberi živijo v celotnem Maroku, v mestih (Marakeš, Meknes, Ouarzazate, Ifrane) pa tudi v manjših vasicah. Na območju, kjer sem delovala sama, so bili Berberi včasih nomadi, okoli leta 1960 pa so se naselili v vasi. Nomadstvo sicer še ostaja, a vedno manj. V vaseh ima vsak svoj posel - nekdo vodi trgovinico, drugi frizerski salon, tretji kmetuje, mladi se veliko ukvarjajo s turizmom. Tisti, ki so izobraženi, delajo v kakšnem hotelu ali poučujejo.
Kako velike družine imajo? To so zelo velike družine, recimo v povprečju od šest do deset otrok. Šola v Maroku je obvezna, kar pa ne pomeni, da to vse družine tudi upoštevajo. Osnovno šolstvo traja do 12. leta, veliko je odvisno tudi od tega, kakšen dostop imajo do šole. Lažji, kot je dostop, na primer v mestih in večjih vaseh, več deklic hodi v šolo, v manjših vaseh pa šolo nadaljujejo le fantje. Družbena vloga ženske ni, da se šola, ampak, da ima družino in skrbi zanjo. Takšna je tradicija, težko jo je izkoreniniti, čeprav se počasi spreminja, predvsem v mestih. Ogromno deklet sicer ima izobrazbo, a če se poročijo, ne delajo, torej izobrazba zunaj štirih sten ne pride do izraza.
Še vedno veljajo dogovorjene poroke?Da, poroke so dogovorjene znotraj plemena oziroma družine. Tako se fant pogosto poroči s sestrično. Prvega otroka dekleta rodijo med 17. in 20. letom. Dekle, ki se poroči, zapusti svojo družino in se preseli k moževi. Tam prevzame vlogo, ki jo je do takrat imela tašča - pere, kuha, pospravlja. Mož pa skrbi za preživetje.
V maroško Saharo ste prišli kot članica italijanske humanitarne organizacije Bambini nel deserto ali Otroci v puščavi. Kaj ste počeli?Bila sem njihova predstavnica v Maroku, vodila razne projekte zanje, imela predavanja o prvi pomoči in higieni, skrbela pa sem tudi za logistiko intervencij, ko so prišli na primer zdravniki ali novinarji. Pri tem mi je vedno pomagala kakšna lokalna agencija kot na primer Tutti In Marocco. Poleg tega sem poučevala otroke v okviru lokalnega združenja, v šoli, ki jo je ustvarila skupnost. Organizirali so alternativni pouk - ko je bil popoldne pouk v javni šoli, smo mi v okviru tega združenja pouk imeli dopoldne in obratno. Javne šole so postavljene na stranski tir, kakovost poučevanja je slaba, razredi so veliki. Otroci zato težko sledijo snovi. Učbenike sicer imajo vsak svoje, a v enem prostoru so združeni trije razredi, učitelj tako poučuje prvi, drugi in tretji razred hkrati. V naši šoli smo zato imeli pouk po starostnih skupinah, otroke sem učila francoščino in italijanščino, kolikor se je dalo, pozneje pa tudi odrasle ženske in fante opismenjevanje.
Mnogi odrasli torej niti ne znajo pisati?Ne, ne znajo. Včasih znajo brati malo arabsko zaradi Korana, berberščine pa sploh ne pišejo, saj se prenaša le prek ustnega izročila. Pisna berberščina zahteva posebno abecedo, ki se je ne učijo. Velika večina odraslih žensk pa ne zna v arabščini ne pisati ne brati, kaj šele v latinski pisavi. Ko se Berber rodi, se najprej nauči berberski jezik, v šoli se nato nauči klasično arabščino in ""daridžo"", to je maroška arabščina. V drugem razredu pa se začne učiti francoščino. To uporabljajo v uradih, ta jezik ima poseben status v državi, uporabljajo jo tudi na vseh dokumentih in seveda univerzah za predavanja.
Kaj si tamkajšnji otroci želijo, kako odraščajo?Zelo odvisno. Podeželski otroci si želijo popolnoma drugih stvari kot mestni. Pogosto nimajo niti elektrike, zato si v kakšni vasi želijo le to, da bi lahko pogledali risanko. V vaseh, v katerih sem sama živela, sicer so pitna voda, električna energija, dostop do spleta.
Kako so vas kot tujko sprejeli? Dobro, saj so domačini že navajeni na tujce, bodisi zaradi turistov, bodisi zaradi tujih humanitarnih organizacij, ki delujejo na tem območju. Poleg tega sem delovala znotraj humanitarne organizacije in se vedla, kot če bi bila ena izmed njih. Spoštovala sem njihove navade, učila sem se berberščine in jo skušala čim več uporabljati, lase sem imela pokrite z ruto, prehranjevala sem se kot oni, če sem bila pri njih doma, družila sem se z dekleti in ženskami.
Katere so najzanimivejše berberske navade?Vsaka po svoje, morda sta najbolj fascinantna rojstvo in poroka. Takrat se res zbere celotna vas in se odvije celotna ceremonija, veliko je glasbe. Ženske sedijo posebej, moški posebej. Rojevajo večinoma doma, na obredu pozdravijo in sprejmejo mamo in novorojenčka. Slavijo vsakega otroka, a večjo težo ima moški potomec. Poligamija je sicer dovoljena, a malokateri moški ima več kot eno ženo. Berberi so bili pred islamizacijo sicer Judje, predtem pa politeisti.
Stereotipno si predstavljamo, da k puščavskim plemenom sodijo tudi kamele. Jih Berberi uporabljajo?Uporabljajo velblode, ne kamel. Velblod ima eno grbo, kamela dve - kamel v Afriki ni. Velblod oziroma kamela je edina žival, ki je sposobna prehoditi puščavo, torej hoditi po peščenih sipinah.
Kakšna je njihova tipična hrana, jo lahko v takšnih razmerah pridelajo sami?Pridelajo je le malo sami, saj je v puščavi suša, prst je peščena. Velika večina stvari prihaja iz okolice Agadirja, kjer so ogromne plantaže. Sejejo predvsem povrtnine, recimo bob in grah, ki rasteta dvakrat letno, koriander, solato, korenje, pšenico. Paradižnik in bučke kupujejo na tržnici. Doma imajo predvsem kano, kumino in datlje. Iz povrtnin delajo enolončnice, zraven dodajo še krompir in čebulo, ki ju morajo kupiti. Vsak dan jedo tudi kruh, ki je podoben lepinji. Naravno kano uporabljajo kot lepotilno sredstvo in zdravilo, saj si jo dajo na ureznine. Kumino uporabljajo kot začimbe in tudi za čaj. Datlji so namesto čokolade, brez datljev ne gre ne pozimi in ne poleti. Jedo vsi iz istega krožnika. Jaz sem si sama kuhala, z veseljem pa sem se odzvala tudi na kakšno povabilo.
Kako ste se pogovarjali z njimi?V berberščini. Jezik ni podoben arabščini. Naučila sem se predvsem iz vsakdanjih pogovorov.
Predstavljam si, da mora biti življenje v puščavi zaradi vremenskih razmer precej težko in naporno. Kako je na primer poleti, do kod se povzpne živo srebro na termometru? Ste se takrat umaknili iz države?Poleti se temperatura dvigne tudi do 60 stopinj Celzija, zato sem se tamkajšnjemu poletju izogibala. Vročina je sicer suha, tako da se jo da lažje prenašati. S koncem oktobra vročina začne popuščati, prijetno vreme traja nekje do maja, ko se temperatura znova začne dvigati. Pozimi ponoči temperatura pade tudi do ene stopinje, čez dan je okoli 15-20 stopinj. Za obisk puščave so najprimernejši meseci od oktobra do novembra in od februarja do maja.
Glede na to, da so Berberi avtohtoni prebivalci severne Afrike, znajo te svoje starodavne navade in običaje tudi izkoristiti v svojo korist in z njimi zaslužiti? Koliko je turizma v teh krajih?Najzanimivejša je puščava, sipine, preživeti eno noč v nomadskem šotoru med sipinami. To je neverjetna izkušnja, ampak tudi standardni turistični aranžma.
Kakšen je položaj Berberov znotraj Maroka? Obstajajo kakšna trenja, so po pravicah in dolžnostih izenačeni z večinskim prebivalstvom?Berberi so prvotno prebivalstvo, staroselci, zato se marsikdo rad pohvali, da je Berber samo zato, da bi privabil turiste, pa v resnici ni. Berberi se v zadnjem času zelo bojujejo za svojo identiteto, da se sploh ohrani njihov jezik. Mnogi Arabci bi najraje videli, da bi Berberi izginili, čeprav se zaradi turizma radi pohvalijo z njimi. V šolah so šele v zadnjih letih dali v učni načrt tudi berberščino. Ne obstaja pa berberska stranka ali kaj podobnega.
Je mogoče po videzu ločiti Berbera in Arabca?Da, jaz jih ločim. Berberi imajo drugačne obrazne poteze.
Se maroški Berberi povezujejo kaj z Berberi v drugih državah?Ne bi vedela. Včasih so bili bolj povezani, ko meje še niso bile tako zaprte in so bili nomadi. Imajo nekaj skupnih simbolov, skupne jezikovne korenine in določene navade. Fez, Rabat, Casablanca, Marakeš ... To so turistično najbolj znana in največja maroška mesta. Ste bili tudi tam, kakšen je mestni utrip?Življenja v mestih se ne da primerjati s kakšnimi berberskimi vasicami. V teh mestih najdemo velike svetovne trgovske verige, kot sta na primer McDonald's in H/M, veliko moč imajo elitne družine, način življenja in razmišljanja je čisto drugačen. Elitne družine si lahko marsikaj privoščijo na črnem trgu, tudi zaposlitev. Mnogi do službe tako ne pridejo zaradi sposobnosti, ampak prek zvez.
Med prebežniki, ki iščejo boljše življenje v Evropi, so tudi Maročani. Zakaj bežijo?Več razlogov je. Na eni strani so politični migranti iz Zahodne Sahare na jugu, po drugi strani pa že kar nekaj let v Maroku obstajajo in živijo ""evropske sanje"". Želijo si boljše življenje, mislijo, da je življenje v Evropi lažje, a potem marsikdo le stežka zdrži v novi državi. Želijo kamor koli, ne le v Francijo, samo da se rešijo Maroka. Mi si težko predstavljamo, ker lahko potujemo kamor koli, Maročani pa za vse evropsko države potrebujejo vizum, ki pa ga ne dobijo. Ravno zato, ker je selitev tako težko uresničljiva, ostaja velika želja mnogih. Tisti, ki so že v Evropi, domov sporočajo, kako je vse super, ne upajo si povedati resnice. Mnogi, ki na lastno pest doživijo novo resničnost, pa potem spoznajo, da ni vse zlato, kar se sveti.
Maročani tako bežijo v Evropo zaradi želje po boljšem življenju, svobodi (svobodnem stiku z drugim spolom, življenju brez tega, da bi bilo marsikaj tabu in greh) pa tudi zato, ker si zaradi nas ""turistov"" mislijo, da v Evropi denar pada z neba oziroma da se takoj zasluži. Včasih je tu tudi radovednost, želja po novi izkušnji.
Vse več je namigov, da je spolne napade in rope na silvestrovo v Kölnu izvedlo največ Severnoafričanov. Zakaj prihaja do takšnega vedenja, kakšen je njihov odnos do žensk?Maročani verjamejo, da če ženska razkazuje del telesa, ki ga po njihovem mnenju ne bi smela, da si s tem nekaj želi, da moškega izziva. Saj tudi v naši družbi moški velikokrat rečejo, da je ženska sama kriva, če se jih kaj zgodi, ko nosi minikrilo. Vera in tradicija zavirata in omejujeta razvoj ljudi. Vsi poznamo moško naravo, še ko so poročeni, težko ostanejo le z eno žensko. Predstavljajte si moškega, ki je že od majhnega omejen z vseh strani, ki se ne sme pogovarjati z dekleti, ne sme se igrati s punčkami. V Maroku pozabite na prve simpatije, prve ljubezni, prvo držanje za roko. Mi v Evropi se lahko privajamo na drugi spol, se ga učimo spoštovati, pri njih pa tega ni. Že od malih nog je zanje vse ""haraam"" - greh. Bolj, kot rastejo, več omejitev imajo. Zgodi se, da samo če vidijo moškega, ki se pogovarja z žensko, da se mora z njo tudi poročiti. Počasi se vse to sicer spreminja, sploh v mestih, a vseeno imajo moški v takšni družbi preveč frustracij, da bi to kmalu izginilo. Še pri tem, s kom se bodo poročili, moški niso svobodni, saj jim ženo določi mama. Moški in ženske se ne morejo v javnosti poljubljati, držati za roko - da pa vidiš dva moška, ki se držita za roko, je običajno. Če vidijo žensko, ki ni pokrita - pa marsikatera ni - pomeni, da si želi, da jo drugi gledajo, sicer bi se pokrila. To ne pomeni, da jo bodo takoj posilili. Nam se zdi samoumevno, da se oblačimo, kot si želimo, in da nas moški spoštujejo oblečene ali gole. V Maroku pa je druga miselnost. Jaz sem se izogibala že dajanju roke v pozdrav, saj me je marsikateri moški pri tem tako pogledal, da mi je postalo neprijetno.
Ste se vi kdaj v Maroko počutili, da ste ogroženi oziroma da ste v nevarnosti?Ne, v neprijetnih situacijah se nisem znašla. Včasih sem se sicer spraševala, kaj se dogaja okoli mene, ko česa nisem razumela in nisem vedela, kako bi se odzvala.
Ali Maroko še vedno občuti posledice napada islamskih skrajnežev v Marakešu aprila leta 2011, v katerem je bilo ubitih 17 ljudi, od tega 11 evropskih turistov?V Maroku se takrat ni govorilo o napadu ali atentatu, ampak so poročali, da je v kavarni Argana eksplodirala jeklenka.
Maroko je po ureditvi kraljevina. Je podpora kralju trdna ali se v državi pojavljajo kakšne uporniške skupine, ki bi rade kralja vrgle z oblasti in uprizorile arabsko pomlad z zamudo?Kralja imajo vsi zelo radi, fotografije članov kraljeve družine visijo vsepovsod. Vedno, ko pride kralj v kakšno mesto, ga želijo vsi pozdraviti, saj je veliko bolj permisiven in dostopen v primerjavi s svojim očetom, prejšnjim kraljem, ki je bil zelo strog. Ko so se med arabsko pomladjo začele demonstracije na ulicah, je kralj podelil več zaposlitev in možnosti, da ljudje z diplomo pridejo do službo. Na tak način je utišal upore. Ne verjamem, da bo v Maroku nekega dne prišlo do takih uporov, kot so se zgodili drugje, saj so maroške oblasti in tamkajšnja tajna agencija tako močni, da ima človek občutek, da vedo in nadzorujejo vse. Maročani sicer niso zadovoljni s politiki in ministri, kralj pa je nekaj popolnoma drugega, zato mislim, da bo Maroko še nekaj časa ostal kraljevina. 
IZ PRVE ROKE
Najbolj tipičen spominek?
Obesek za ključe v obliki ""babouche"" - to so tradicionalne maroške natikače
Pevec Mohamed Rouicha
Kava 1 evro, pivo 3 evre
""Ghali bzaf."" - To stane preveč.
Tajin, kuskus, čaj, kot sestavine pa koriander in kumina
Da bi moški vsako turistko žensko zamenjal za kamelo.
O čem se trenutno največ govori?
Najbolj tipična ime in priimek?
Fatima in Mohamed
"
http://www.rtvslo.si/begunska-kriza/berlin-bi-pospeseno-deportiral-alzirce-in-marocane/383633,prebežniki,"
					17. januar 2016 ob 18:14,zadnji poseg: 17. januar 2016 ob 19:40
					Berlin - MMC RTV SLO, STA","
A. Č.
",Berlin bi pospešeno deportiral Alžirce in Maročane,"Vladajoča nemška koalicija razmišlja o tem, da bi pospešili vračanje zavrnjenih prosilcev za azil iz Alžirije in Maroka ter da bi jih namestili v posebne centre za vračanje.
Vladajoči nemški krščanski demokrati (CDU) kanclerke Angele Merkel in njena partnerska stranka na Bavarskem, krščanski socialisti (CSU), tako razmišljajo, da bi Alžirce in Maročane obravnavali kot prosilce za azil, ki prihajajo iz varnih držav, poroča nemški časopis Die Welt.
Prosilcev za azil iz omenjenih dveh držav po tem predlogu ne bi več porazdelili po občinah po vsej Nemčiji, ampak bi jih namestili v posebne centre na Bavarskem, kjer bi jih obravnavali po hitrem postopku in po potrebi nemudoma izgnali. Se pravi podobno, kot se to zdaj v praksi izvaja za prosilce iz balkanskih držav, ki imajo malo možnosti, da jim odobrijo azil.
Državam, ki so na nemškem seznamu varnih - Albaniji, BiH-u, Kosovu, Makedoniji, Črni gori in Srbiji - bi se tako pridružila še Alžirija in Maroko. Vendar potrebujeta CDU in CSU za uresničitev tega načrta še privolitev koalicijskih socialdemokratov (SPD).
Le majhen del prosilcev za azilPredlog se je pojavil po strmem povečanju števila novih prihodov prebežnikov iz Alžirije in Maroka in po spolnih napadih na ženske na silvestrovo v nekaterih nemških mestih, za katerimi naj bi stali prebežniki iz severnoafriških in arabskih držav. Ti napadi so dodobra razburili nemško javnost.
Število prosilcev za azil iz Alžirije se je po podatkih nemškega notranjega ministrstva med junijem in decembrom lani povzpelo z 877 na 2.296, iz Maroka pa s 368 na 2.896.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/sefic-slovenija-se-z-avstrijo-in-nemcijo-se-dogovarja-o-skupnem-rezimu/383477,prebežniki,"
					15. januar 2016 ob 15:17,zadnji poseg: 15. januar 2016 ob 16:07
					Ljubljana - MMC RTV SLO, STA","
Al. Ma.
",Šefic: Slovenija se z Avstrijo in Nemčijo še dogovarja o skupnem režimu,"Slovenija se z Avstrijo, Nemčijo in drugimi državami še dogovarja, kakšna bodo merila za prehajanje prebežnikov, je sporočil državni sekretar na ministrstvu za notranje zadeve Boštjan Šefic. 
Šefic se je ob robu obiska v Kidričevem odzval na napoved avstrijskih oblasti, da bodo prek Avstrije lahko potovali le še tisti prebežniki, ki bodo zaprosili za azil v Nemčiji. Dogovor bo skupen, a ga še niso sklenili, je poudaril. ""Ko bo, bomo videli, kaj bo, in tisto bomo potem tudi uresničevali,"" je izjavil. Avstrijsko napoved je označil za eno izmed razmišljanj.
Ob tem je spomnil, da je tudi predsednik vlade Miro Cerar v četrtek dal zelo jasno sporočilo nemški kanclerki Angeli Merkel, Šefic pa se je tudi sam že pogovarjal z nemško veleposlanico v Sloveniji, zato misli, da vsi ""gledajo v isto smer in je do neke mere optimist, da v nekem doglednem času lahko dosežejo skupen dogovor in kriterije, na podlagi katerih bodo delali"". 
Kaj bo na meji s HrvaškoO tem, ali Slovenija morda že zaostruje režim na južni meji, je Šefic dejal, da bo takšno ravnanje predvsem ocena vlade. Če bodo stvari šle v smeri skupnega dogovora, potem takšne potrebe ni, je dejal, saj slovenski organi že zdaj zelo dosledno izvajajo nadzor na slovensko-hrvaški meji.
""Seveda pa, če zadeve ne bodo potekale v pravi smeri in bi nam grozil kakršen koli žep, bomo morali sprejeti ustrezne ukrepe. Zadnjo besedo pri tem bo imela slovenska vlada,"" je zatrdil Šefic, ki je še povedal, da sam nima informacije o tem, da bi vlada že potrdila sklep o postavitvi žične ograje po celotni južni meji. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/avstrija-bo-na-nasi-meji-zavracala-prebeznike-ki-ne-zelijo-zaprositi-za-azil-v-nemciji/383455,prebežniki,"
					15. januar 2016 ob 11:26,zadnji poseg: 15. januar 2016 ob 13:00
					Ljubljana - MMC RTV SLO, Radio Slovenija, STA","
G. C.
","Avstrija bo na naši meji zavračala prebežnike, ki ne želijo zaprositi za azil v Nemčiji","Avstrijska notranja ministrica Johanna Mikl Leitner je izjavila, da bodo avstrijski varnostni organi na meji s Slovenijo od konca prihodnjega tedna zavračali vse prebežnike, ki nameravajo le prečkati Nemčijo, ne pa tam zaprositi tudi za azil.
Po poročanju Radia Slovenija je v pogovoru za avstrijski nacionalni radio pojasnila, da namreč nemški organi spuščajo v državo samo ljudi, ki nameravajo tam zaprositi za zaščito, v nasprotnem primeru jih vrnejo Avstriji. Za avstrijsko televizijo Ö1 pa je dejala, da bodo vsakega begunca, ki bo želel na Švedsko, na meji zavrnili.
To je, kot je pojasnila, odziv Avstrije na zaostritev režima na avstrijski meji z nemško deželo Bavarsko, potem ko je Nemčija začela zavračati vse tiste, ki ne mislijo zaprositi za azil v Nemčiji, ampak želijo pot nadaljevati naprej proti drugim zahodnoevropskim državam.
Avstrija bo ob tem uvedla tudi zgornjo mejo števila beguncev, ki jih namerava sprejeti. Ta številka za zdaj sicer še ni določena, je še povedala ministrica.
Preberite tudi: Madžarska ne bo sprejemala vrnjenih prebežnikov iz drugih držav EU-ja
Protestni shod proti vzpostavitvi begunskega centra 
Ko bo ta prag dosežen, bodo ostali morali čakati na t. i. ""tranzitnih območjih"" oz. ""tamponskih območjih"". ""Ne bomo jih več pustili v notranjost države. Zanje bomo skrbeli tam in nikjer drugje,"" je napovedala avstrijska ministrica.
Poleg tega bo Avstrija, potem ko bo zgornja meja dosežena, po zgledu Švedske zgolj še sprejemala prošnje za azil, ne bo jih pa več obravnavala, je še dejala Mikl-Leitnerjeva.
Skupen mejni nadzorSlovensko in avstrijsko notranje ministrstvo sta tudi potrdila poročanje časnika Kronen Zeitung, da se Avstrija, Nemčija in Slovenija dogovarjajo za omejevanje prihoda prebežnikov in za skupen nadzor zunanje schengenske meje, torej na slovensko-hrvaški meji.
Avstrijski časnik Kronen Zeitung je v četrtek poročal, da naj bi Slovenija skupaj z Avstrijo in Nemčijo pripravila projekt za omejevanje prihodov prebežnikov. Po pisanju časnika naj bi skupni projekt zajemal strog mejni nadzor na slovensko-hrvaški meji, ki bi ga izvajali slovenski, nemški in avstrijski policisti.
""Z nemško in slovensko vlado smo imeli dobre pogovore o naših načrtih za znatno učinkovitejši mejni nadzor,"" je zgolj povedala avstrijska notranja ministrica in dodala, da bodo sledili ukrepi za zajezitev nezakonitih prestopov avstrijske meje in za zavračanje ekonomskih migrantov.
Podobno je poročal SpiegelTudi nemški Spiegel ob sklicevanju na neimenovane vire v avstrijski vladi poroča, da se Avstrija s Slovenijo in Hrvaško dogovarja o morebitnem posredovanju avstrijskih policistov na slovenskih ali hrvaških mejah. Avstrijski policisti naj bi tako kolegom v Sloveniji ali na Hrvaškem pomagali pri nadzoru meja. Cilj bi bil, da bi že v eni od teh dveh držav na meji zavrnili migrante, ki bi želeli mejo prečkati brez ali s ponarejenimi dokumenti.
Avstrijska koalicijska ljudska stranka (ÖVP) je sicer izrazila močno željo po znižanju števila prihodov migrantov v Avstrijo. Avstrijski podkancler Reinhold Mitterlehner iz vrst ÖVP-ja je poudaril, da želijo postaviti zgornje meje za sprejem prebežnikov, o katerih naj bi se dogovorili 20. januarja na srečanju s predstavniki avstrijskih dežel.
Če bodo meje drastično prekoračene, je Mitterlehner omenil celo možnost vzpostavitve posebnih območij oz. ""čakalnic"" na meji s Slovenijo za obravnavo prosilcev za azil.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/evropska-unija/madzarska-ne-bo-sprejemala-vrnjenih-prebeznikov-iz-drugih-drzav-eu-ja/383453,prebežniki,"
					15. januar 2016 ob 11:12,zadnji poseg: 15. januar 2016 ob 11:38
					Budimpešta, Berlin, Bern - MMC RTV SLO, STA","
B. V.
",Madžarska ne bo sprejemala vrnjenih prebežnikov iz drugih držav EU-ja,"Madžarska vlada je sporočila, da Madžarska ne bo sprejela nobenega prebežnika, ki bi ji ga vrnile druge članice EU-ja, češ ni prva država, v katero so vstopili v EU.
""Treba je le pogledati na zemljevid in razumeti, da sem niso prišli s padali,"" temveč so potovali več kot tisoč kilometrov, preden so prišli na Madžarsko, je v četrtek dejal tiskovni predstavnik madžarske vlade Zoltan Kovacs za javno televizijo M1.
Komisar Sveta Evrope za človekove pravice Nils Muižnieks je pred dnevi odsvetoval vračanje prosilcev za azil na Madžarsko zaradi spremenjene azilne zakonodaje. Poudaril je, da trenutna azilna politika na Madžarskem ""ni v skladu z mednarodnimi in evropskimi standardi na področju človekovih pravic"", saj ne more nihče dobiti mednarodne zaščite, azilni postopek pa je prehiter in ima številne pomanjkljivosti.
""Nemogoča vključitev v družbo""Muižnieks je izpostavil tudi problematične razmere za bivanje prosilcev za azil in negativno nastrojenost do prebežnikov, ki jim ne omogoča vključitve v družbo. V zadnjih mesecih je velik del migrantov, ki so jih na Madžarsko vrnili v skladu z dublinsko uredbo, pristal v azilnih centrih, kjer velja strog režim kot v zaporih, je še pojasnil.
Preberite tudi: 


Avstrija bo na naši meji zavračala prebežnike, ki ne želijo zaprositi za azil v Nemčijo 

Protestni shod proti vzpostavitvi begunskega centra
Komisar Sveta Evrope je posvaril tudi pred tveganjem, da bi številne vrnjene prosilce za azil Madžarska poslala v Srbijo, od koder so v prvem begunskem valu številni vstopili na Madžarsko. Budimpešta ima namreč Srbijo za varno tretjo državo. Muižnieks opozarja, da obstaja nevarnost, da bi se tako začela verižna reakcija vračanja prosilcev za azil, kar bi bilo v nasprotju z evropsko konvencijo o človekovih pravicah.
Nemčija uvaja izkaznice za begunceMedtem je nemški parlament potrdil zakon, v skladu s katerim bodo begunci v državi dobili enotne izkaznice, ki bodo med drugim vsebovale podatke o državi izvora in prstne odtise, kontaktne podatke, informacije o zdravstvenem stanju (recimo cepljenja), pa tudi o izobrazbi oziroma poklicnih kvalifikacijah. Izkaznice bodo omogočile vzpostavitev centraliziranega sistema podatkov o beguncih. Sistem bodo uveljavili februarja, v celoti pa do poletja.
Centraliziran sistem bo omogočil vsem vladnim agencijam dostop do podatkov o prosilcih za azil. Namen je pospešiti njihovo registracijo kot tudi vodenje evidence o beguncih, potem ko jih je v državo lani prispelo rekordnih 1,1 milijona, poroča Deutsche Welle.
Nemška tiskovna agencija dpa poroča, da prebežniki brez dokumenta v prihodnje ne bodo mogli zaprositi za azil, prav tako ne bodo imeli dostopa do socialnih ugodnosti, ki sicer pripadajo prosilcem za azil. Za spremembe se je nemška vlada odločila po kritikah decentraliziranega sistema, ki je omogočal večkratno registracijo beguncev, pa tudi to, da so nekateri prosilci za azil dajali lažne podatke.
Po Danski bo tudi Švica prosilcem za azil zaračunavalaPo Danski se je tudi Švica odločila za zaseg vrednih predmetov prosilcev za azil, piše EUObserver. Država bo tako tem ljudem zasegla osebne predmete, vredne več kot 1.000 švicarskih frankov oziroma 915 evrov. Kdor bo državo zapustil v sedmih mesecih, bo dobil zasežene predmete vrnjene.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/lokalne-novice/kidricani-nocejo-prebeznikov-migranti-v-stozice/383435,prebežniki,"
					15. januar 2016 ob 07:31,zadnji poseg: 15. januar 2016 ob 19:31
					Ljubljana - MMC RTV SLO, STA","
G. C., G. K.
","Kidričani nočejo prebežnikov: ""Migranti v Stožice""","Občani Kidričevega so pripravili protestni shod, ker naj bi država tam načrtovala vzpostavitev nastanitvenega centra za begunce, ki bi v tamkajšnjih vojaških objektih lahko sprejel tudi do 4.000 ljudi.

Novinar Radia Slovenija Danijel Poslek je poročal, da se je med sestankom med državnim sekretarjem na notranjem ministrstvu Boštjanom Šeficem in vodstvom občine pred stavbo občine zbralo kakšnih 200 do 300 protestnikov, ki so bili odločeni, da prebežnikov v Kidričevo ne bodo sprejeli, saj je po njihovih izjavah kraj premajhen, da bi lahko sprejel takšno množico ljudi. 
Župan Kidričevega Anton Leskovar je prejšnji teden na pristojno ministrstvo naslovil pismo, v katerem je zahteval pojasnila v zvezi z načrti države, pri tem pa protestiral proti načrtovanju centra v njihovem okolju brez kakršnega koli obvestila občini in občanom. Leskovar je o vsem skupaj izvedel na družabnem omrežju..
Danes sta v Dobovo iz Hrvaške pripeljala dva vlaka s 1672 prebežniki..V Slovenijo je letos vstopilo 33.203 prebežnikov, od 16. oktobra 2015 do danes pa je v državo vstopilo skupaj že 412.645 prebežnikov. 
.""Trenutne razmere, v katerih sta Kidričevo in celotno območje občine, so skrb vzbujajoče in nesprejemljive. Vztrajamo, da za tovrstno morebitno načrtovanje centra brez vednosti lokalne skupnosti ni opravičila, in menimo, da bomo o tem, ali takšen center v Kidričevem postaviti, odločali ljudje, ki tukaj živimo,"" je zapisal Leskovar in zahteval pojasnila ministrstva.
Na MNZ-ju so pojasnili, da proučujejo več možnosti za vzpostavitev nastanitvenih centrov. Pripravljajo različne podlage, ki bodo temelj za sprejetje ustreznih odločitev, predtem pa se vedno posvetujejo z vodstvi lokalnih skupnosti.
""Proučujemo tudi možnost prilagoditve državnega objekta, ki ga sicer uporablja Slovenska vojska v bližini Kidričevega, vendar nobena odločitev še ni sprejeta,"" so poudarili na notranjem ministrstvu in razloge za iskanje novih lokacij pojasnili s tem, da nekateri centri zapirajo svoja vrata, tisti v Gornji Radgoni sredi januarja, v Celju pa konec februarja, zato jih je treba nadomestiti.
Proti migrantskemu centru KidričevoObčani v Kidričevem so se organizirali v skupino Proti migrantskemu centru Kidričevo na Facebooku, ki šteje že skoraj 2500 članov.
"
http://www.rtvslo.si/slovenija/cerar-bo-pozval-drzave-eu-ja-naj-pomagajo-na-makedonsko-grski-meji/383391,prebežniki,"
					14. januar 2016 ob 13:37,zadnji poseg: 14. januar 2016 ob 17:44
					Berlin - MMC RTV SLO, Televizija Slovenija, STA","
G. K., A. Č., L. L.
","Cerar bo pozval države EU-ja, naj pomagajo na makedonsko-grški meji","Premier Miro Cerar se je v Berlinu sešel z nemško kanclerko Angelo Merkel, glavna tema pa je bila prebežniška kriza. Opozoril jo je na nujnost reševanja težav na t. i. balkanski poti.
Cerar je po srečanju povedal, da sta se z Merklovo strinjala, da se mora Evropa še naprej truditi za skupno rešitev vprašanja prebežnikov v državah izvora, se pravi v Siriji, Libiji in drugod, in da je treba bolje zavarovati zunanje meje EU-ja.
Cerar je Merklovo seznanil s predlogom, ki ga bo v prihodnjih dneh posredoval tudi drugim kolegom iz evropskih držav, kako učinkovito pristopiti k rešitvi prebežniške krize na balkanski in srednjeevropski poti. Če te težave ne bomo rešili v prihodnjih tednih ali mesecih, nam grozi zelo huda kriza, ki lahko pomeni novo postavljanje zidov med evropskimi državami in posledično tudi razkroj EU-ja, je opozoril.
Cerar bi krepil nadzor na makedonsko-grški mejiMed Cerarjevimi predlogi je v prvi vrsti pomoč agenciji Frontex za nadzor zunanjih meja in krepitev obalne straže, kamor bi morale vse evropske države poslati svoje policijske in druge enote. Drugi del predloga pa vključuje pomoč Makedoniji na makedonsko-grški meji, kjer bi po mnenju Cerarja evropske države morale pomagati zajeziti nezakonite migracije.
Na tak način bi se, tako Cerar, onemogočila balkanska pot, kar bi posledično pomenilo tudi odstranitev ograje na slovensko-hrvaški meji. Če se druge države na Cerarjev predlog ne bodo odzvale, obenem pa se bo nadaljevala praksa zavračanja ljudi v Avstriji in Nemčiji, pa bo morala tudi Slovenija preprečevati vstop na svoji meji.
""Ne moremo si dovoliti, da bi se v nekaj dneh v Sloveniji znašlo več 10.000 beguncev, za katere ne moremo ustrezno poskrbeti. To bi bila za njih humanitarna, za Slovenijo pa varnostna kriza,"" je dejal Cerar in dodal, da na evropskih mejah čakajo tudi ljudje iz varnih držav, ki jim je treba pomagati v državah izvora ali ""bližje njihovemu kulturnemu okolju"". Zaradi kulturnih razlik se že pojavljajo hude težave, je sklenil Cerar.
Slovenija in Nemčija s podobnimi pogledi Gre za drugi obisk slovenskega predsednika vlade pri nemški kanclerki, v okviru katerega sta večino časa namenila reševanju prebežniške krize. Slovenski premier je Merklovi predlagal, da bi se Makedoniji pri obravnavanju prebežnikov zagotovila pomoč na grško-makedonski meji ter da je treba poiskati skupne evropske rešitve, nujen pa je tudi dogovor in sodelovanje Turčije, je za TV Slovenija iz Berlina poročala Polona Fijavž.
Slovenija in Nemčija se že vse od začetka krize zavzemata za iskanje skupne evropske rešitve, pri reševanju katere sta državi tesni zaveznici. Obe državi se zavzemata za stopnjevanje omejevanja, ki mu bo sledila zaustavitev nezakonitega pretoka prebežnikov. Izpostavljena je bila tudi nujna poostritev nadzora na zunanjih mejah Evropske unije (EU) in solidarnost pri porazdelitvi bremena med državami članicami, je še poročala Fijavževa.
"
http://www.rtvslo.si/slovenija/sefic-slovenija-ne-bo-postala-prebezniski-zep/383322,prebežniki,"
					13. januar 2016 ob 17:29,zadnji poseg: 13. januar 2016 ob 18:43
					Ljubljana - MMC RTV SLO, STA","
G. C.
",Šefic: Slovenija ne bo postala prebežniški žep,"Bojazen, da bi druge države v Slovenijo vračale prebežnike, je odveč, meni državni sekretar na MNZ-ju Boštjan Šefic. Ob omejevanju sprejema prebežnikov v Avstrijo in Nemčijo bo tudi Slovenija zmanjševala migrantski tok.
Šefic je na novinarski konferenci poudaril, da so aktivnosti usmerjene v to, da Slovenija ne bi ""postala neki žep"", kjer bi ostali prebežniki, ki bi jih zavračali na severu, z juga pa bi bil prebežniški tok še vedno močen. Slovenija od Avstrije ni dobila nobenih zahtev, ki bi ločevale migrante na skupine, na ekonomske migrante, na tiste, ki izpolnjujejo merila za mednarodno zaščito …
""Avstrija sprejema vse prebežnike. Res pa je, da postavlja zahtevo, da so vsi identificirani in da so znane države njihovega izvora,"" je dejal. Občasno so se v preteklih tednih dogajale zavrnitve posameznih prebežnikov, saj so na avstrijski strani podali drugačne podatke kot v Sloveniji.
A v zadnjih dveh ali treh dneh takšnih primerov po njegovih navedbah ni bilo. ""Slovenija postopek popisa na meji izvaja izjemno natančno. Temeljito preverjamo vse okoliščine, vse podatke. Preverjamo po vseh evidencah in stvari so urejene,"" je zagotovil. Konec dneva je saldo prebežnikov, ki vstopijo v Slovenijo in iz nje izstopijo, tako rekoč nič, je dodal Šefic.
Avstrija je uvedla tudi nekatere druge omejitve, kot so število prebežnikov na posameznem na vlaku, število avtobusov v konvoju in določene ure, ko lahko prebežnike sprejemajo. Tega se Slovenija po Šefičevih besedah drži, o omejitvah so seznanili tudi Hrvaško, s katero se skušajo uskladiti.
Ministrstvo za notranje zadeve in policija se zavzemata za skupno reševanje vseh odprtih vprašanj glede migrantske problematike. V okviru tega je tudi potekal sestanek generalnih direktorjev avstrijske in slovenske policije, a tudi tokrat se Hrvaška sestanka ni udeležila, je opozoril Šefic.
Srečanje v ŠentiljuGeneralni direktor policije Marjan Fank se je tako v Šentilju sešel z vodjo avstrijske policije Konradom Koglerjem, s katerim sta se pogovarjala o načinih učinkovitega upravljanja migracij v bližnji prihodnosti. Fank pa si je nato ogledal tudi prostore nastanitvenega centra v Šentilju.
 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/cerar-na-vrhu-v-berlinu-evropa-se-mora-lotiti-migracijske-krize/383302,prebežniki,"
					13. januar 2016 ob 14:48,zadnji poseg: 13. januar 2016 ob 22:37
					Berlin, Ljubljana - MMC RTV SLO, STA","
G. C., Al. Ma. 
",Cerar na vrhu v Berlinu: Evropa se mora lotiti migracijske krize,"Premier Miro Cerar je obiskal posadko ladje Triglav in se udeležil gospodarskega vrha v Berlinu. Evropo je pozval, naj se ""primerno"" loti prebežniške krize. 
Na vrhu, ki ga je organizirala medijska hiša Die Welt, sta med drugim nastopila tudi predsednik Evropske komisije Jean-Claude Juncker in podpredsednik turške vlade Mehmet Simsek. Miro Cerar pa je v svojem nastopu izpostavil slovensko spopadanje s prebežniško krizo. Naša država je med najbolj prizadetimi, je zatrdil predsednik vlade.
Zadnje tri mesece so bili tako rekoč vsi prebežniki, ki so prišli v Nemčijo, popisani in oskrbljeni v Sloveniji, je navedel Cerar, ki si želi, da bi se pritok prebežnikov to zimo ustavil.
Evropa po drugi strani na prebežniško krizo ni bila nepripravljena. Posledice pa so po njegovih besedah hude, zlasti za države na migrantski poti in ciljne države. ""Hitro smo ugotovili, da imajo odločitve na državni ravni velik vpliv na razmere v drugih državah članicah, niti ne nujno v sosednjih,"" je poudaril Cerar. Kriza ima vse večji vpliv tudi na varnost, gospodarstvo kot tudi na javno dojemanje.
Cerar pomemben del rešitve vidi v sodelovanju s Turčijo. Čeprav ta država že nosi velik del migrantskega bremena, bi morala po njegovih besedah narediti več za upočasnitev pritoka. Seveda pa trajne rešitve ne bo brez okrepljenega nadzora na zunanjih mejah EU-ja, delujoče politike vračanja in ustreznega sistema zakonitega priseljevanja.
Evropska konkurenčnost v svetu ... Kot je poudaril, se mora Evropa bolj osredotočiti na gospodarstvo in izboljšati svojo  konkurenčnost. Cerar pogreša zavedanje, da se je treba držati dogovorjenih pravil in izvajati sprejete politike. Hkrati pogreša več podjetniškega duha v naših družbah.
... in slovenska v EvropiCerar je zbranim na kratko predstavil Slovenijo in njeno gospodarsko okolje. Kot je navedel, ima zadnji dve leti stabilno 2,6-odstotno gospodarsko rast in skoraj petodstotno rast izvoza, brezposelnost je pri 9,2 odstotka in pada. Obeti so po njegovih besedah dobri. Posebej je poudaril dobre rezultate sodelovanja z nemškim gospodarstvom v zadnjih letih. Slovenski izvoz je v letu 2014 znašal skoraj pet milijard evrov, menjava med državama pa je presegla deset milijard evrov, pri čemer ima Slovenija presežek. Cerar pričakuje, da bodo številke za leto 2015 še boljše. ""Dejstvo je, da ni nemškega avtomobila brez sestavnega dela iz Slovenije.""
Napovedal je nadaljevanje privatizacije in pozval nemške vlagatelje, naj vlagajo v Sloveniji. ""Naš trg je morda res majhen, vendar živahen, inovativen in dobro umeščen med srednjo Evropo, Zahodnim Balkanom in Sredozemljem,"" je sklenil premier.
Obisk ladje TriglavŠe pred vrhom je premier skupaj z obrambno ministrico Andrejo Katič obiskal posadko vojaške ladje Triglav, ki od sredine oktobra uspešno sodeluje v pomorski operaciji EU-ja Sophia, usmerjeni proti tihotapcem ljudi v Sredozemskem morju. ""Želim si, da bi bil lahko vsak Slovenec danes tu z mano, da bi videl našo pogumno posadko, kako se vsak dan sooča s težkimi izzivi na Sredozemskem morju, da bi videl naše fante, ki rešujejo življenja in pomagajo v operaciji Sophia,"" je dejal Cerar. 
Po njegovih ocenah je pripravljenost posadke Triglava na najvišji mogoči ravni. Kot je dejal, mu je tudi poveljnik ladjevja na Siciliji, italijanski kontraadmiral Nicola De Felice, zagotovil, da slovenska ekipa dela odlično in izvaja operacije na najvišji mogoči ravni.
Vlada je pretekli teden ladji Triglav mandat podaljšala še za šest tednov, do sredine marca, zaradi kadrovskih omejitev in omejenih drugih virov pa po besedah Katičeve za zdaj ne načrtujejo, da bi se ladja letos znova odpravila na misijo. ""Kaj bo v letu 2017, pa bomo videli glede na razvoj dogodkov,"" je pojasnila.
V četrtek sestanek z MerklovoV četrtek se bo srečal z nemško kanclerko Angelo Merkel, s katero se bo pogovarjal ""o ključnih aktualnih zadevah, ki zaposlujejo Evropsko unijo, s poudarkom na migracijah"", so sporočili iz kabineta predsednika vlade. ""Menim, da se morava skupno zavzeti in storiti vse, da se vsi sklepi, ki so bili do zdaj sprejeti na ravni EU-ja in na drugih srečanjih, začnejo učinkovito izvajati,"" je dejal Cerar in napovedal, da se bo ob obisku pri nemški kanclerki zavzel, da bi Evropa še naprej delala vse, kar more, da bi težave reševala pri njihovem izvoru, v državah, kjer so krize. Predvsem se bom zavzel za to, da ves EU in Evropa skušata učinkovito zavarovati zunanje meje Unije.
Gre za Cerarjev drugi obisk pri Merklovi. Po prevzemu vodenja vlade se je namreč na svoj prvi dvostranski obisk v tujino odpravil prav v Berlin. Takrat je bila glavna tema privatizacija v Sloveniji.

"
http://www.rtvslo.si/begunska-kriza/dunaj-na-nogah-saj-nemcija-v-avstrijo-dnevno-vrne-200-prebeznikov/383254,prebežniki,"
					12. januar 2016 ob 21:06,zadnji poseg: 12. januar 2016 ob 21:56
					Berlin, Dunaj - MMC RTV SLO, STA","
K. Št.
","Dunaj na nogah, saj Nemčija v Avstrijo dnevno vrne 200 prebežnikov","Nemška policija na dan zavrne okoli 200 prebežnikov in jih na meji vrne nazaj v Avstrijo, zaradi česar zahteva avstrijska notranja ministrica Johanna Mikl-Leitner nujen sestanek z nemško kanclerko.
Nemčija, ki je lani sprejela 1,1 milijona prebežnikov, je začela tiste, ki ne želijo zaprositi za azil, vračati v Avstrijo. Avstrija se je tako znašla pod bremenom, da bo morala sprejeti vse v Nemčiji zavrnjene prosilce za azil, česar pa, tako kot njena severna soseda, ne želi storiti.
""Nemčija mora biti poštena ob dejstvu, da njena vrata za vse begunce niso več brezpogojno odprta"" in ""treba se bo odpovedati neomejeni kulturi dobrodošlice,"" je dejala za avstrijski časopis Kronen Zeitung avstrijska notranja ministrica Johanna Mikl-Leitner, ki je imela v mislih odločitev nemške kanclerke Angele Merkel o prekinitvi strogega preverjanja prebežnikov. A Nemčija je vmes ponovno uvedla določeno stopnjo preverjanja.
Avstrijska ministrica je zato danes pozvala k srečanju nemške kanclerke in avstrijskega kanclerja Wernerja Faymanna, da bi razpravljala o vedno bolj nekoordiniranem odzivu na prihode prebežnikov.
Tudi Avstrija bi prebežnike zavračala že na mejiFaymann je v preteklosti javno že izrazil svoje mnenje za ostrejši nadzor državne meje. ""Če nekdo ne bo verodostojno povedal, zakaj želi priti v Avstrijo, ga tudi ne bomo spustili v državo,"" je bil jasen. Ob tem pa je avstrijskim ministrstvom za obrambo, notranje in zunanje zadeve že naročil, naj preverijo pravno podlago za zavračanje ekonomskih migrantov na sami meji. ""Nikogar nisem povabil, nikogar ne vabim in tudi vlada ni nikogar povabila,"" je še dejal avstrijski kancler.
Med tem pa njegov namestnik Reinhold Mitterlehner, iz vrst socialnih demokratov (ÖVP) vztraja pri stališču, da mora Avstrija postati manj privlačna za prebežnike z vidika socialne podpore. Tudi vojni begunci in ne samo ekonomski migranti želijo po besedah Mitterlehnerja v Avstrijo priti iz ekonomskih vzgibov, meni Mitterlehner, ki poudarja, da mora Avstrija postaviti zgornjo mejo števila prebežnikov, ki vstopijo v državo.
Nemčija z načrtom za hitrejši izgon tujcevNemška ministra za notranje zadeve Thomas de Maiziere in pravosodje Heiko Maas sta predstavila smernice za zaostritev zakonodaje, po kateri bi iz države lahko hitreje izgnali tujce, ki bi bili obsojeni za kaznivo dejanje; izgon bi veljal za vse tujce, ki bi bili zaradi povzročitve telesne poškodbe, umora, posilstva, spolnega napada ali požiga obsojeni na več kot leto dni zaporne kazni. Dozdajšnja zakonodaja je ukrep deportacije predvidevala za kazniva dejanja nad dve leti zaporne kazni, po novem pa bi izgon veljal tudi za pogojne kazni.
""To je težek, a pravi odgovor države,"" je dejal de Maiziere in dodal, da bi ti predlogi lahko predstavljali tudi temelj prepotrebne pravosodne reforme v Nemčiji. Maas pa je dodal, da morajo v Nemčiji kriminalce konsistentno kazensko preganjati. Ministra sta še napovedala, da bosta zakonski osnutek predstavila čim prej. De Maiziere ga želi predstaviti vladi še ta mesec. Tudi Angela Merkel meni, da bi moral predlog zakona začeti veljati čim prej, zato se je zavzela, da bi ga bundestag sprejel po hitrem postopku. 
Italija: EU mora izbratiEvropa mora izbrati med schengenskim območjem in svojo dublinsko uredbo, ki ureja azilne postopke v EU, je pozvala Italija, ker da schengen in dublinska pravila zaradi aktualne migrantske krize nista več združljiva. ""EU ima dve možnosti. Ali bo trpela posledice migrantkih tokov ali pa jih bo poskušala nadzorovati,"" je dejal povedal italijanski zunanji minister Paolo Gentiloni. ""EU lahko migrantske tokove nadzira, če ravna enotno in ugotovi, da pravila, ki so bila postavljena pred četrt stoletja, niso več primerna za tokove, ki smo jim priča danes,"" je povedal Gentiloni.  V Italijo je od začetka 2014 prišlo okoli 320.000 prebežnikov.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/vnovicna-zagotovila-avstrija-zavraca-le-prebeznike-ki-lazejo-glede-drzavljanstva/383238,prebežniki,"
					12. januar 2016 ob 18:05,zadnji poseg: 12. januar 2016 ob 19:17
					Ljubljana/Šentilj - MMC RTV SLO, STA","
T. H.
","Vnovična zagotovila: Avstrija zavrača le prebežnike, ki lažejo glede državljanstva","Slovenije Avstrijci nikoli niso obvestili, da bi sprejemali zgolj še prosilce za humanitarno zaščito, ekonomske migrante pa zavračali, so zagotovili na vladnem uradu za komuniciranje.
Tako so se danes odzvali na nekatera medijska poročanja in javnosti znova pojasnili, da Avstrija zavrača le tiste, katerih identiteta ne ustreza njihovim navedbam.
O tem, da so Avstrijci zaradi povečane stopnje ogroženosti začeli dosledneje popisovati prebežnike, smo namreč poročali že konec decembra.
Na vstopno točko Karavanke/Rosenbach so 26. decembra pripeljali več tolmačev, ki jezikovno preverjajo tujce, ali ti dejansko prihajajo iz držav, za katere trdijo, da so njihovi državljani. Takrat so tudi začeli zavračati prve skupine tujcev, razlog zavrnitev pa torej ni bil v tem, da tujci prihajajo iz varnih držav oziroma z nevojnih območij.
Avstrijski varnostni organi namreč sprejemajo tudi državljane Maroka, Alžirije, Irana in podobno, je že takrat zatrdila slovenska policija.
Upočasnjevanje sprejemanja novih prebežnikovNa UKOM-u sicer opozarjajo, da je zaradi prebežniške krize ""več kot očitno, da so nastanitvene kapacitete posameznih držav članic vedno bolj polne, čemur se države prilagajajo in upočasnjujejo sprejem novih prebežnikov"".
""Temu se bo morala prilagoditi tudi Slovenija, predvsem zato, da se zagotovi ustrezna obravnava teh oseb in se prepreči, da bi se na našem ozemlju ustavilo večje število ljudi na poti, kot jim lahko zagotovimo ustrezno nastanitev in oskrbo,"" so poudarili v današnjem sporočilu za javnost.
Sprejemanje po dogovoruPojasnili so, da Avstrija že nekaj časa sprejema prebežnike iz Slovenije ob vnaprej dogovorjenih urah dnevno s tremi vlaki po maksimalno 540 ljudi in štirimi konvoji avtobusov s po največ 400 ljudmi. Za morebitne druge prevoze, ko število prebežnikov presega dogovorjeno dnevno kvoto, se mora slovenska policija posebej dogovoriti o kraju predaje.
Dogovoru je slovenska policija prilagodila organizacijo dela, Hrvaška pa je do nedavnega pošiljala proti Sloveniji vlake v čim krajšem času po prihodu prebežnikov iz Srbije, brez voznega reda, tudi do 1.200 ljudi na enem vlaku, so še pojasnili na UKOM-mu in opozorili, da je bil hrvaški center v Slavonskem Brodu bolj ali manj stalno prazen.
Na ta način zavrnjenih 1.532 prebežnikovZaradi ukrepov avstrijskih organov, ki so s 26. decembrom lani začeli dosledno preverjati identiteto prebežnikov ob vstopu, se je začelo tudi zavračanje prvih prebežnikov in do ponedeljka jih je bilo na ta način zavrnjenih 1.532, so za STA pojasnili z ministrstva za notranje zadeve (MNZ).
""Dogaja se namreč, da v naših postopkih pri registraciji tujci praviloma povedo pravo državljanstvo, ko pa jih pripeljemo avstrijskim varnostnim organom, ponovno skrivajo svoje pravo poreklo,"" so pojasnili in menili, da prebežniki to morda počnejo zaradi nadaljnjega zaprosila za mednarodno zaščito.
Na ministrstvu so dodali, da ""podobno kot Avstrija Sloveniji vrača migrante, pri katerih so v postopku ugotovili spremenjene podatke glede identitete ali državljanstva migrantov oz. osebe brez kakršnih koli dokumentov, tudi Nemčija zavrača migrante Avstriji"".
Zaradi laganja Avstrijcem dodatni prevoziVse, ki jih Avstrija zavrne, sprejmejo in praviloma namestijo v center za tujce. ""Z vsemi zavrnjenimi prebežniki je slovenska policija naknadno opravila dodatne razgovore glede identitete in državljanstva ter jih nato ponovno predala avstrijskim varnostnim organom,"" so še sporočili in pojasnili, da je bil tak postopek izveden pri vseh prebežnikih, razen pri tistih, ki so v Sloveniji zaprosili za azil oz. se je ugotovilo, da imajo prepoved vstopa v schengensko območje.
""To pomeni dodatne prevoze tujcev v sprejemne centre, ponovno izvajanje identifikacijskih postopkov, kar je pri migrantih brez vseh dokumentov, sploh če nočejo pri tem sodelovati, zelo zahtevno,"" so še pojasnili na UKOM-u in spomnili, da je Slovenija takoj po novem letu že napovedala določene ukrepe glede sprejemanja beguncev iz Hrvaške.
""Slovenija je v preteklosti že zavrnila tujce hrvaškim varnostnim organom, pri katerih je bilo ugotovljeno, da ne prihajajo iz ogroženih območij. Enako bo slovenska policija ravnala v primeru, da Avstrija sprejme odločitev, da te kategorije migrantov ne bo več sprejemala. Z namero so hrvaški organi že seznanjeni,"" so sporočili z MNZ-ja.
Številni sestanki o temDa bi poiskali čim učinkovitejše rešitve, so se konec tedna že sestali strokovnjaki mejnih policij Slovenije, Avstrije in Hrvaške, v sredo dopoldne pa se bosta na Šentilju sestala tudi generalna direktorja policije Slovenije in Avstrije, medtem ko je njun hrvaški kolega sodelovanje na tem sestanku zavrnil.
O čimprejšnjem ukrepanju na evropski ravni pa bo v četrtek v Berlinu z nemško kanclerko Angelo Merkel govoril tudi slovenski premier Miro Cerar, so še napovedali na UKOM-u.
"
http://www.rtvslo.si/begunska-kriza/avstrijski-kancler-bi-zavracal-ekonomske-migrante-na-slovenski-meji/383156,prebežniki,"
					11. januar 2016 ob 19:39,zadnji poseg: 11. januar 2016 ob 20:12
					Dunaj - MMC RTV SLO, STA","
G. K.
",Avstrijski kancler bi zavračal ekonomske migrante na slovenski meji,"Werner Faymann je notranjemu in obrambnemu ministrstvu ter ustavni službi kanclerjevega urada naročil izdelavo načrta, ki bi omogočal zavračanje ekonomskih migrantov na meji.

Če vseevropske rešitve za prebežniško krizo, za katero se sicer zavzema, ne bo, je treba imeti nadomestni načrt, je dejal kancler Faymann za avstrijski časopis Kronen Zeitung. S tem je mislil na okrepljeno sodelovanje z Nemčijo in skupno akcijo zavračanja ekonomskih migrantov, s čimer bi zmanjšali skupno število prebežnikov, ki pridejo v Avstrijo in Nemčijo.
Zaveda se, da azilnega postopka ni mogoče končati v nekaj urah, zato si Faymann od notranje ministrice Johanne Mikl Leitner želi izvedeti, kakšne so v okviru avstrijske zakonodaje o tujcih možnosti za ločitev ekonomskih migrantov od drugih prebežnikov, ki iz Slovenije pridejo na avstrijsko mejo. ""Jasno je, da bomo v kratkem na naših mejah dejavnejši kot danes. Tudi Nemci bodo storili več,"" je sklenil Faymann..
____________________________________________Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/turcija-bo-sirskim-beguncem-podelila-delovna-dovoljenja/383121,prebežniki,"
					11. januar 2016 ob 12:23,zadnji poseg: 11. januar 2016 ob 17:18
					Ankara - MMC RTV SLO, Reuters","
A. P. J., B. V.
",Turčija bo sirskim beguncem podelila delovna dovoljenja,"Turčija bo sirskim beguncem omogočila pridobitev delovnih dovoljenj, s tem pa želijo doseči, da bi manj prebežnikov nadaljevalo pot v severno in zahodno Evropo.
Evropska unija še zdaleč ni zadovoljna z ravnanjem Turčije pri ukrepih za zajezitev števila prebežnikov v Evropi, zato je morala Ankara potegniti odločnejše poteze. Turški minister za evropske zadeve Volkan Bozkir je tako po srečanju s prvim podpredsednikom Evropske komisije Fransom Timmermansom dejal, da bodo sirski begunci v Turčiji lahko dobili delovna dovoljenja. Do zdaj so sirski izobraženci na begu, kot so zdravniki in učitelji, legalno lahko delali le v begunskih taboriščih.
Desetodstotna turška brezposelnostGre za prvo odločnejšo potezo Turčije v boju za omejitev števila prebežnikov v Evropo, potem ko je Bruselj prejšnji mesec Ankari namenil tri milijarde evrov pomoči, in hkrati pomemben zasuk v politiki Turčije do prebežnikov. Ni zanemarljivo dejstvo, da bodo sirski begunci dobili delovna dovoljenja v času, ko se Turčija bori z desetodstotno brezposelnostjo.
Še avgusta so turške oblasti zavrnile možnost pridobitve delovnih dovoljenj za Sirce. Po podatkih Centra za bližnjevzhodne strateške študije ORSAM je bilo poleti v Turčiji nelegalno zaposlenih do 200.000 Sircev, zato so tudi mnogi delodajalci in sindikati pozivali vlado k temu, da omogoči Sircem zakonito delo.
Komisija nezadovoljna""Število ljudi, ki pridejo v Grčijo, je še vedno previsoko. Tja pride med 2.000 in 3.000 prebežnikov dnevno,"" je pojasnil podpredsednik komisije Timmermans. ""S tem ne moremo biti zadovoljni,"" je še povedal po poročanju francoske tiskovne agencije AFP.
Načrt, ki sta ga sprejela Bruselj in Ankara, predvideva tri milijarde evrov pomoči EU-ja za begunce v Turčiji, ki naj bi v zameno naredila več za zajezitev prihoda prebežnikov v EU in okrepila boj proti tihotapcem z migranti.
Številni prebežniki pa se še vedno spopadajo z zimskimi razmerami in nevarno potjo prek Egejskega morja. Danes so ob severozahodni obali Turčije tako ponovno našli tri trupla, med katerimi je bil tudi petletni otrok. Samo v preteklem tednu je življenje izgubilo najmanj 36 ljudi.
Turčija želi v Evropsko unijoPo podatkih Turčije je leta 2015 v državo nezakonito vstopilo več kot 150.000 ljudi, turški varnostni organi pa kljub zimi še vedno vsak dan prestrežejo 500 prebežnikov. Zaradi državljanske vojne se je v državo v zadnjih šestih letih zateklo več kot 2,2 milijona Sircev, Turčija pa poleg tega nudi zatočišče še 200.000 iraškim beguncem. Turčija in Evropska unija sta novembra dosegli dogovor, da bo Unija Ankari namenila tri milijarde evrov. Ankara bi morala s temi sredstvi omejiti število prebežnikov, ki prihajajo v Evropo, v zameno pa bi poleg denarja dobila tudi dogovor o vizumski politiki z EU-jem ter obnovljene pogovore za pridružitev osemindvajseterici.
Sredi decembra je sicer Turčija odprla novo poglavje v pristopnih pogajanjih z Evropsko unijo, ki pokriva gospodarske in denarne zadeve, tako da je do zdaj odprla petnajst od 35 poglavij. Konec preteklega leta je med Turčijo in Grčijo začela delovati tudi pomorska operacija ""Pozejdon hitro posredovanje"", ki je nadomestila operacijo ""Pozejdon morje"". Novi Pozejdon ima več pripadnikov in tehnične opreme ter je bolj osredotočen na varnostno preverjanje, poroča Matjaž Trošt, dopisnik RTV Slovenija iz Bruslja.
"
http://www.rtvslo.si/slovenija/kolpa-ograje-se-ni-odnesla-izpostavljene-dele-bodo-zacasno-odstranili/383118,prebežniki,"
					11. januar 2016 ob 12:07,zadnji poseg: 11. januar 2016 ob 18:45
					Črnomelj - MMC RTV SLO, STA","
T. H., G. K.
","Kolpa ograje (še) ni odnesla, izpostavljene dele bodo začasno odstranili","Zaradi poplavljene žične ograje ob Kolpi za zdaj škode niso ugotovili, se pa bojijo, da bi ob obilnejših padavinah ograja lahko zaradi težjega vodnega plavja popustila in se odtrgala.

Takoj, ko je začelo poplavljati, so bile angažirane pristojne enote policije in predstavniki Slovenske vojske (SV), ki so bili ponoči ves čas na terenu in so preverjali stanje, so sporočili z urada vlade za komuniciranje in dodali, da je v ponedeljek že potekal sestanek predstavnikov ministrstva za okolje in prostor z Agencijo RS za okolje, notranje ministrstvo pa je v nenehnem stiku s predstavniki lokalnih skupnosti.
Del ograje je res poplavilo, a ni bil poškodovan. Ne glede na to pa bodo nekateri deli preprek, kjer je pretok najmočnejši, čez dan odstranjeni. V naslednjem obdobju bodo zdajšnje začasne tehnične ovire zamenjane s panelno ograjo, pri čemer bodo upoštevani dogovori in opozorila glede mogočega poplavljanja Kolpe, kar je bilo predvideno že ob začetku postavitve tehničnih ovir, še pojasnjujejo.
Škode za zdaj niDogovarjanje, da bodo na najbolj ogroženih mestih žično ograjo prekinili in jo delno odstranili, je potrdila tudi županja Črnomlja Mojca Čemas Stjepanovič. Ograjo bodo delno odstranili, ko bo voda upadla, in sicer tako, da bi jo lahko takoj postavili nazaj, če bo treba. Ograjo, ki ji preti narasla Kolpa, naj bi najprej odstranili tam, kjer je predvideno, da bi jo nadomestili s panelno, je razložila. O tem so se pogovarjali tudi s pristojnimi predstavniki Policijske uprave Novo mesto.
Zaradi poplavljene ograje po besedah Čemas Stjepanovičeve za zdaj škode sicer niso ugotovili, na ograji se je ob poplavah ponekod nabralo le odpadno drevesno listje.
Reka prestopila bregoveKolpa, ki je narasla zaradi zadnjih padavin in taljenja snega, je predvsem v črnomaljski občini v nedeljo začela prestopati bregove in poplavila tudi nekatere dele žične ograje ob meji s Hrvaško.
Po podatkih Čemas Stjepanovičeve je reka žično ograjo poplavila predvsem v Poljanski dolini ob Kolpi in še ponekod nižjevodno.
Najbolj se je razlila pri mlinu v Vukovcih, v delu krajevne skupnosti Vinica in nižje proti Gribljam, pri tem pa je žična ograja ostala pritrjena in je narasla voda ni odnesla. Žično ograjo je poplavilo tudi na območju Krajinskega parka Kolpa, je dodala.
Kolpa je žično ograjo ob meji poplavila tudi ponekod na Kostelskem oz. v svojem gornjem toku, so za STA povedali na tamkajšnji občini.
Ribiči na nogahPodpredsednik Ribiške družine Črnomelj Bojan Levai je opozoril, da se bo z dvigom vodne gladine v žičnih ovirah nabrala vsa nesnaga (npr. smeti, odpadlo listje), ki je bila do zdaj v rečni strugi. Poleg tega obstaja velika nevarnost, da se bodo v žico ujele ribe in se poškodovale. Ograja je že prej motila normalen pretok rib, saj je bila na nekaterih delih postavljena v vodo.
Na Ribiški zvezi Slovenije pa so povedali, da je za to sredo predviden sestanek z državnim sekretarjem na notranjem ministrstvu Boštjanom Šeficem, na katerem bodo razpravljali o žični ograji. Nanj so povabljeni tudi predstavniki drugih ministrstev, ki jih ta problematika zadeva, npr. gospodarsko in zunanje ministrstvo..
.Novi pozivi k odstranitvi ograjeOb tem se je med nasprotniki žične ograje ob meji znova pojavil poziv k njeni takojšnji odstranitvi. Podpisniki poziva med drugim pojasnjujejo, da je takšno ograjevanje nedopustno, ker gre za grobo kratenje temeljnih, z ustavo varovanih človekovih pravic do svobode gibanja, neomejenosti lastninske pravice in uživanja vodnega javnega dobrega in ker gre za nesorazmeren ukrep, saj takšna ograja ne more preprečiti prehajanja beguncev čez mejo.
Med podpisniki poziva k odstranitvi ograje sta poslanca ZL-ja Matjaž Hanžek in Violeta Tomič, nekdanji minister Dušan Keber, nekdanja evropska poslanka Mojca Drčar Murko, kolumnist Vlado Miheljak, zgodovinar Jože Pirjevec in igralec Andrej Rozman - Roza.
"
http://www.rtvslo.si/svet/ravnanje-policije-ob-domnevnih-spolnih-napadih-pod-drobnogledom-tudi-na-svedskem/383115,prebežniki,"
					11. januar 2016 ob 11:19,zadnji poseg: 11. januar 2016 ob 20:17
					Köln, Berlin - MMC RTV SLO, STA, Reuters","
A. P. J., B. V.
",Ravnanje policije ob domnevnih spolnih napadih pod drobnogledom tudi na Švedskem,"V središču Kölna je v nedeljo zvečer skupina neznancev napadla šest Pakistancev, pet ljudi pa je preteplo Sirca. Medtem tudi švedska policija preverja, ali je ravnala prav, ko o domnevnih spolnih napadih ni posredovala podrobnosti.
Po navedbah nemške policije naj bi v nedeljo okoli 18.40 skupina okoli 20 ljudi blizu glavne železniške postaje napadla šest Pakistancev, nato pa jo je skupil še 39-letni Sirec. Policija je uvedla preiskavo zaradi hujših telesnih poškodb in zdaj ugotavlja, ali je v ozadju napadov sovraštvo do tujcev in ali so neposredno povezani z nasiljem na silvestrovo. Prav tako še ugotavljajo, ali sta bili skupini napadalcev povezani.
""Lov na ljudi""Po poročanju kölnskega tabloida Express je skupina ""motoristov, huliganov in varnostnikov"" s pomočjo Facebooka izdelala načrt za ""lov na ljudi"", katerega cilj je ""očistiti"" središče Kölna. Policija teh navedb za zdaj ni mogla potrditi, je pa potrdila, da je že v nedeljo popoldne prejela informacije o skupinah, ki naj bi namenoma načrtovale provokacije. Zaradi tega so v središču in v stari četrti Kölna namestili večje število policistov. Ti so preverili dokumente več ljudi in štiri ljudi začasno pridržali. Ali so bili ti med napadalci, ni jasno.
Predstavniki nemške zvezne policije v Münchnu so pojasnili, da je večje število zavrnitev posledica bolj urejenega postopka obravnave na nemško-avstrijski meji. Do konca leta je sicer Nemčija zavračala po nekaj deset prebežnikov na dan. 
Ob začetku begunske krize so nemške oblasti prebežnikom, ki so želeli recimo v Skandinavijo ali Belgijo, večinoma omogočale prost prehod svojega ozemlja. Ob začetku leta pa je Švedska uvedla poostren nadzor na mostu Öresund, ki jo povezuje z Dansko, zato je tudi ta uvedla nadzor na meji z Nemčijo in sprejema le še prebežnike z veljavnimi dokumenti.
Kölnska policija je dan predtem, v soboto, s solzivcem in vodnimi topovi razbila zborovanje huliganov in desničarskih skrajnežev, ki so varnostne sile napadali s steklenicami, kamenjem in drugimi predmeti. Petnajst ljudi so začasno pridržali. Skrajneži so zborovanje organizirali v odgovor na dogajanje na silvestrovo, ko je bilo več sto žensk žrtev spolnih napadov in kraj skupin moških, ki so bili po navedbah prič večinoma severnoafriškega in arabskega videza.
Nemška kanclerka Angela Merkel je zaradi dogajanj doma odpovedala udeležbo na Svetovnem gospodarskem forumu v Davosu v Švici.
""Resne napake kölnske policije""Medtem je nemški zunanji minister Thomas de Maiziere dejal, da je kölnska policija pri ukrepanju glede nasilja in napadov na silvestrovo naredila ""zelo resne napake"". Dodal je, da obstaja veliko namigov, da so bili med napadalci v Kölnu ""skoraj izključno ljudje s priseljenskim ozadjem"" in da so med prebežniki, ki prihajajo v Nemčijo, tudi kriminalci. ""Vse sledi vodijo do Severnoafričanov in ljudi iz arabskega sveta. Glede na dozdajšnje ugotovitve so med osumljenci tudi prosilci za azil, ki so v državo prišli lani."" Obenem je de Maiziere opozoril, da razprava o prebežnikih ne sme postati sovražna in da je ščuvanje proti beguncem nesprejemljivo.
Že 516 prijavV nedeljo je sicer nemški minister za pravosodje Heiko Maas izjavil, da je bil val spolnih napadov na silvestrovo v Kölnu organiziran, kölnska policija pa je sporočila, da je v povezavi z dogajanjem na silvestrovo prejela že 516 prijav - od otipavanj do kraj, pa tudi dveh posilstev. 40 odstotkov prijav je povezanih s spolnimi napadi. Med osumljenci so večinoma prosilci za azil in nezakoniti priseljenci iz Severne Afrike. Policija za zdaj preiskuje 19 osumljencev, 19-letnega Maročana pa so aretirali zaradi suma kraje.
Preiskuje tudi švedska policijaSvojo, sicer notranjo preiskavo pa je sprožila tudi švedska policija v Stockholmu. Gre za odziv na očitke, da je policija prikrila številne domnevne spolne napade, ki naj bi jih zakrivili večinoma mladi prebežniki na glasbenem festivalu We Are Sthlm. Skupina moških naj bi otipavala dekleta, policija pa je z dogodka avgusta lani v petih dneh odstranila 200 ljudi in identificirala 50 osumljencev, pri čemer pa v sporočilih za medije tega ni omenila. To naj bi se dogajalo tako leta 2014 kot leta 2015.
Vodja odnosov z javnostjo pri stockholmski policiji Varg Gyllander je priznal, da bi policija morala posredovati podrobnosti o domnevnih napadih. Peter Agren, ki je vodil policijsko operacijo lansko poletje, je dejal, da je morda k zamolčanju prispeval tudi čas prihoda beguncev in prebežnikov v državo. Takšni dogodki naj bi namreč neposredno koristili Švedskim demokratom, skrajno desni stranki, ki močno nasprotuje priseljevanju. Da je bila občutljivost teme beguncev in prebežnikov morda razlog, da policija ni sporočila podrobnosti, priznava tudi Gyllander. Kot je dejal, so zelo pazljivi, kako se izražajo, ob tem pa zanika, da je šlo za prikrivanje.
Stefan Lofven, levosredinski premier, je dejal, da gre v tem primeru za ""dvojno izdajo"" napadenih žensk. Glede tega ne bodo mižali ali gledali stran, je dodal.
"
http://www.rtvslo.si/begunska-kriza/v-zapuscenem-tovornjaku-v-makedoniji-nasli-34-prebeznikov/383036,prebežniki,"
					9. januar 2016 ob 20:22,zadnji poseg: 9. januar 2016 ob 21:27
					Skopje - MMC RTV SLO, Reuters, STA","
T. J.
",V zapuščenem tovornjaku v Makedoniji našli 34 prebežnikov,"V Makedoniji so v petek na stari cesti med Kumanovom in Skopjem našli zapuščen tovornjak s 34 prebežniki, med katerimi so bile ženske in otroci. 
Voznika tovornjaka z ukradenimi registrskimi tablicami, ki naj bi vozilo zapustil okoli poldneva, policija še išče, poroča makedonska tiskovna agencija Mia.
Po poročanju makedonske televizije TV Sitel je bilo v vozilu kar 100 prebežnikov, ki jim je uspelo na silo odpreti vrata tovornjaka, ko jim je začelo primanjkovati zraka. Zatem se je večina razbežala. Med prebežniki, ki so ostali v vozilu, je bilo 16 Iračanov in 15 Irancev, ki so nato v Makedoniji zaprosili za azil.
Makedonija prehod meje dovoli zgolj državljanom Iraka, Sirije in Afganistana, ki jih je v noči s petka na soboto prišlo 1.359. Omogočili jim bodo nadaljevanje poti do Srbije in nato proti državam Evropske unije.
Orban bi okrepil ""obrambo"" na grški mejiO begunski krizi je znova spregovoril madžarski predsednik vlade Viktor Orban, ki je dejal, da bi morala Makedonija dobiti finančno pomoč, da bi lahko ""okrepila"" obrambo pred novimi prihodi prebežnikov.
Orban meni, da bi morala Evropska unija okrepiti nadzor na severni meji Grčije, saj sporazum s Turčijo po njegovih besedah ne bo dovolj za ustavitev prihoda novih prebežnikov. 
"
http://www.rtvslo.si/slovenija/nova-izredna-seja-dz-ja-tokrat-na-temo-prebezniske-krize/382965,prebežniki,"
					8. januar 2016 ob 19:21,zadnji poseg: 8. januar 2016 ob 20:48
					Ljubljana - MMC RTV SLO","
G. C.
","Nova izredna seja DZ-ja, tokrat na temo prebežniške krize","Poslanski skupini SDS-a in NSi-ja zahtevata sklic izredne seje DZ-ja, na kateri bi razpravljali o predlogu SDS-a za preprečitev nadaljnjih negativnih posledic prebežniške krize.
Poslanci SDS-a so konec decembra v parlamentarno proceduro vložili predlog, v katerem so navedena priporočila vladi, kako naj ravna v prebežniški krizi. V obeh strankah menijo, da je treba preprečiti nadaljnje negativne posledice krize.
Ob tem menijo, da je glede na ravnanje Avstrije in Italije nesporno potreben takojšen odziv Slovenije, ki mora zagotavljati spoštovanje in izvajanje vseh predpisov in mednarodnih sporazumov na ozemlju države. Dosledno in brez izjem mora biti spoštovano ustavno načelo enakosti pred zakonom. ""To je nujno potrebno, da se preprečijo katastrofalne posledice za slovensko ekonomijo, za podjetnike ter za vse državljanke in državljane,"" pravijo.
V zahtevi so poslanci zapisali, da Slovenija schengenskih predpisov ne izvaja v celoti, tako naj bi prstne odtise odvzeli komaj desetini beguncev. To bi se po njihovem mnenju ""ob začetku vračanja ilegalnih migrantov lahko vrnilo kot bumerang"". Opomnili so tudi, da je Avstrija pred kratkim zaradi povečane stopnje ogroženosti države začela strožji popis tujcev, ki vstopajo v državo, pri čemer je uporabila tudi jezikovne tolmače.
"
http://www.rtvslo.si/slovenija/policisti-prejeli-izracune-petrovic-ministrstvo-obtozil-zavajanja/382934,prebežniki,"
					8. januar 2016 ob 14:01,zadnji poseg: 8. januar 2016 ob 19:57
					Ljubljana - MMC RTV SLO, Televizija Slovenija","
G. K., A. Č.
","Policisti prejeli izračune, Petrovič ministrstvo obtožil zavajanja","Policijska sindikata sta od notranje ministrice Vesne Györkös Žnidar prejela izračune oz. simulacije glede odprave plačnih anomalij. Po preučitvi sledi odločitev o stavkovnih aktivnostih.
Predsednik Policijskega sindikata Slovenije Radivoj Uroševič je po sestanku povedal, da se je policijski stavkovni odbor najprej sestal z vodstvom policije, kjer so analizirali in ugotavljali težave, s katerimi so se srečevali v dosedanjem poteku stavkovnih aktivnosti.
Glede prejetega gradiva pa je dejal, da bodo ""v krajšem času, kot je vlada pripravljala to gradivo"", nanj odgovorili tudi oni. Na vprašanje, kaj to pomeni za nadaljnje stavkovne aktivnosti, pa je predsednik Sindikata policistov Slovenije Zoran Petrovič povedal, da ""stavka poteka tako, kot do zdaj in nobenih razlogov ni, da bi stavko zamrznili"".
Ob tem je dejal, da že bežen pogled na izračun in povprečje plač kaže, da je ministrstvo za javno upravo zavajalo z navedbami o povprečju plač na 5. tarifni skupini, ki da je precej nižje, kot je dejalo ministrstvo. ""Vztrajali bomo pri celostni prenovi plačnega in kariernega sistema, dokler ne dosežemo cilja,"" je bil jasen Petrovič.
Gneča na meji bo Glede morebitne zaostritve stavke konec tedna je dejal le, da bodo policisti tako kot vedno naloge izvajali strokovno, zakonito in temeljito. Glede napovedanega povečanega nadzora na mejah pa sta sindikalista izjavila le to, da na mejah ""kolone bodo"".
Petrovič je ob tem poudaril, da so v zadnjem tednu obravnavali dva incidenta, kjer so bili prebežniki nasilni. ""Stvari preverjamo, s tem smo seznanili tudi vodstvo ministrstva, in pričakujemo, da se bodo vzpostavile varne delovne razmere pri obravnavanju migrantov na južni meji,"" je še dodal Petrovič.
Fank: Stavka ima svoje meje Generalni direktor policije Marjan Fank je po drugi strani po sestanku s sindikatoma zagotovil, da bo promet na mejnih prehodih v teh dneh potekal nemoteno. ""Stavkovne aktivnosti imajo svoja pravila in svoje meje, do kod lahko sežejo. Te ne določa samo ožja zakonodaja, ampak tudi schengenski zakonik,"" je pojasnil Fank.
""Poostren nadzor lahko odredi samo starešina v policijski organizaciji, nikakor pa ga ne more odrejati sindikat. Tudi postopki lahko tečejo dosledneje, ampak takrat je naloga policijskega vodje, da poskrbi, da naloge opravljajo tako, kot morajo,"" je dejal.
Na vprašanje, kako bo, če bodo policisti preveč temeljiti pri svojem delu v nedeljo, pa je Fank odgovoril, da so sindikata jasno opozorili, ""naj nikar ne izpostavljajo posameznih policistov, ki bi lahko zaradi presega teh meja bili deležni sankcij"".
O podrobnostih bodo obveščali sprotiUroševič je pred sestankom sicer dejal: ""Pričakujemo izpolnitev stavkovnih zahtev, zato smo tudi tukaj. Če ne to, pa vsaj dinamiko, kdaj in kako se bodo nadaljevala pogajanja, ki so po njihovih besedah v teku, po dejstvih pa se od 22. decembra ni zgodilo nič novega.""
""O zaostritvi stavke se odločamo skupaj, o načinu izvedbe bodo stavkajoči pravočasno obveščeni, o vsebini pa bodo tudi pravočasno obveščeni mediji,"" pa je pred sestankom pojasnil Petrovič. O samih aktivnostih zaostritve stavke bodo tako policisti kot javnost torej obveščeni sproti, saj sindikati ne želijo razkrivati scenarijev, ki jih imajo pripravljene.
Do zdaj je torej jasno le to, kar je bilo javno napovedano, torej da bodo na treh največjih mednarodnih mejnih prehodih s Hrvaško v nedeljo policisti začeli poostreno nadzirati promet. V ponedeljek pa naj bi nato še dodatno zaostrili stavko, in sicer z bolj poostrenim nadzorom tovornih vozil, je še poročal Drnovšek.
"
http://www.rtvslo.si/slovenija/za-grimsa-slovenija-ogrozena-za-nemca-ena-najbolj-varnih-drzav/382901,prebežniki,"
					8. januar 2016 ob 10:10,zadnji poseg: 8. januar 2016 ob 15:03
					Ljubljana - MMC RTV SLO, Televizija Slovenija","
G. K., G. C.
","Za Grimsa Slovenija ogrožena, za Nemca ena najbolj varnih držav","Nadzorniki obveščevalnih služb v DZ-ju so razočarani, ker zunanjega ministra Karla Erjavca ni bilo na njihovi seji, čeprav je bila sklicana zaradi njegovih izjav o odkritju sirskih borcev na slovenski meji.
Na današnji za javnost zaprti seji parlamentarne komisije za nadzor obveščevalnih in varnostnih služb so obravnavali varnostno problematiko prehoda tujih borcev čez slovensko ozemlje, o čemer je zunanji minister Karel Erjavec v preteklosti podal nekaj kontradiktornih izjav, je v izjavi za medije po seji pojasnil predsednik komisije Grims.
Grims je pojasnil, da se je Erjavec v zadnjem trenutku opravičil, pri tem pa ni ravnal v skladu s poslovnikom in ni poskrbel za ustrezno nadomestilo na seji. Komisija je zato soglasno sprejela sklep o neprimernosti zunanjega ministrstva z Erjavcem na čelu, do Erjavca sta bila po Grimsovih besedah kritična tudi prisotna predstavnika koalicije.
""Naj poudarim, da je bil ta sklep sprejet popolnoma soglasno. Notri sta bila tudi oba prisotna predstavnika koalicije in sta bila izjemno kritična do g. Erjavca, ki očitno le ni tako nedotakljiv, kot si morda on v tem trenutku zmotno predstavlja,"" je po poročanju TV Slovenija povedal Grims.
""Mislim, da bi vsaj lahko kar sem tudi poudaril, zagotovil, jaz verjamem da ima obveznosti, in verjetno jih ima, sem prepričan, nekoga iz zunanjega minsitrstva, da nam pove stvari,"" pa je dejal Marjan Dolinšek iz SMC-ja.
Grims meni, da je Slovenija ogroženaPredsednik nadzornikov obveščevalnih služb je prepričan, da je Slovenija čedalje bolj ogrožena zaradi spremenjene politike nekaterih držav EU-ja in zaradi dejstva, da je v preteklem letu polovica begunskega toka šla čez Slovenijo.
Ob tem je omenil Nizozemsko, ki si je kot predsedujoča EU-ju zadala primarni cilj, da zaustavi begunski tok. Če se torej ta tok obrne, Slovenija nima možnosti in sredstev, da bi prisilila katero koli drugo državo, da bi sprejela te ljudi nazaj, bi pa to pomenilo, da druge države te ljudi pošljejo v Slovenijo, kar bi bila lahko za Slovenijo nacionalna katastrofa, je opozoril Grims.
Grims je tudi povedal, da se je izkazalo, da je bilo v Sloveniji odkritih kar nekaj deset borcev, ki so sodelovali v takih ali drugačnih aktivnostih na spornem območju Sirije oziroma držav Bližnjega vzhoda, vendar v nobenem primeru ni bilo njihove obravnave ali zadržanja, ampak so bila zgolj posredovana obvestila drugim državam.
Nemec: Borci ISIS-a niso bili zaznaniMatjaž Nemec (SD), ki bi sicer na seji prav tako pričakoval predstavnika zunanjega ministrstva, pa je prepričan, da je Slovenija še vedno med najvarnejšimi državami, občutek ima, da imajo tako zunanje in notranje ministrstvo kot ministrstvo za obrambo zadeve pod nadzorom.
Pri preverjanju prebežnikov na meji so bila po njegovih besedah pri posameznikih res zaznana podpora dogajanju na Bližnjem vzhodu ali pa celo mogoče kakšna posamezna kriminalna dejanja, ki pa niso neposredno povezana s konflikti na Bližnjem in Srednjem vzhodu, ampak z organizacijo prevozov, ponarejanjem listin. Dejansko ni bilo ugotovljeno, da bi kakršen koli borec ISIS-a vstopil v našo državo, je poudaril.
Seznanitev za varnostnimi razmeramiČlane komisije so po poročanju TV Slovenija z varnostnimi razmerami seznanili generalni direktor Policije Marjan Fank, državni sekretar na ministrstvu za notranje zadeve Boštjan Šefic, ministrica za obrambo Andreja Katič in predstavnika obeh obveščevalnih služb. Kot je ministrstvo za notranje zadeve ta teden že pojasnilo, so obravnavali nekaj deset ljudi zaradi različnih indicev o njihovem spornem delovanju. A za nikogar doslej niso sumov potrdili, zato so jih spustili naprej. 
"
http://www.rtvslo.si/svet/divjanje-v-koelnu-odneslo-vodjo-policije-merklova-za-hitrejse-vracanje-zavrnjenih-prosilcev/382892,prebežniki,"
					8. januar 2016 ob 08:17,zadnji poseg: 8. januar 2016 ob 22:04
					Berlin - MMC RTV SLO, Reuters, STA","
K. Št., To. G.
",Divjanje v Kölnu odneslo vodjo policije; Merklova za hitrejše vračanje zavrnjenih prosilcev,"Predstavnik nemškega notranjega ministrstva Tobias Plate je potrdil, da je med osumljenimi 32 identificiranimi napadalci v Kölnu na silvestrski večer tudi 22 prosilcev za azil. Kanclerka Angela Merkel se je medtem zavzela za hitrejše vračanje zavrnjenih prosilcev za azil. 
Vladni predstavnik je Reutersu izdal, da bodo v petek objavili tudi predčasno upokojitev vodje kölnske policije. Wolfgang Albers je tarča kritik zaradi premalo odločnega ravnanja in prikrivanja dogodkov, ki so se za novo leto zgodili v Kölnu. 60-letni vodja policije je v različnih izjavah zatrjeval, da je mestna policija kadrovsko podhranjena in ni bila pripravljena na novo vrsto množičnih incidentov.
Osumljenci prihajajo iz osmih državPredstavnik za stike z javnostjo Tobias Plate je na novinarski konferenci sporočil, da je bilo med 32 zaslišanimi; devet Alžircev, osem Maročanov, šest Irancev in štirje Sirci. Med tistimi, ki so bili zaslišani v zvezi s kaznivimi dejanji tisto noč, sta tudi dva Nemca, Iračan, Srb in Američan. Osumljeni so telesnih poškodb in tatvin, ne pa tudi spolnih napadov na ženske.
Število kazenskih prijav je danes že preseglo 170, v kar dveh tretjinah primerov naj bi šlo za spolne napade. Policija je v povezavi s spolnimi napadi danes aretirala še dva osumljenca, stara 16 in 23 let, iz Maroka in Tunizije, ki pa so ju pozneje izpustili.  
Merklova za hitrejši izgon zavrnjenih prosilcevNemška kanclerka Angela Merkel se je pred začetkom klavzure krščansko-demokratske unije zavzela za čimprejšnje oblikovanje pravil, ki bi omogočila hitrejše vračanje zavrnjenih prosilcev za azil. Kot je dejala, velik del prošenj dobi negativen odgovor, vendar pa imajo težave pri realiziranju vračanja zavrnjenih prosilcev. ""Državljani od nas pričakujejo, da to, kar želimo kot pravno državo, kar je naša politična volja, da to potem izvedemo tudi v praksi,"" je dejala.
Fico za pospešeno uvedbo obalne in obmejne straže EU-jaSlovaški premier Robert Fico je v povezavi z vrsto spolnih napadov na ženske med silvestrovanji v Nemčiji pozval k izrednemu vrhu Evropske unije. Meni namreč, da je treba nujno pospešiti postopke za čimprejšnjo vzpostavitev zaščite schengenskih meja na ravni EU-ja.
""Pozivam predsednika Evropskega sveta, Donalda Tuska in predsednika Evropske komisije Jean-Clauda Junckerja, da pregledata možnosti za pospešitev odločitve o vzpostavitvi evropske obalne straže in sil za nadzor meja. Iz tega razloga je treba sklicati izredno zasedanje vrha,"" je pojasnil slovaški premier.
Nemški policijski sindikati: ""Med napadalci v Kölnu prosilci za azil""Skrbi glede napadov so se povečale zaradi nejasnosti o tem, kaj se je v Kölnu na silvestrovo sploh dogajalo. Županja Kölna Henriette Reker je sicer vztrajala, da ni znakov, da so bili med napadalci prosilci za azil. A policijski sindikati tem navedbam nasprotujejo. ""Imamo informacije, da so bili med množico več sto moških, osumljenih, da so obkolili, spolno napadli in oropali več deset žensk pred glavno železniško postajo v Kölnu, prosilci za azil,"" je dejal vodja policijskega sindikata DPolG Ernst Walter.
""Informacija, da nič ne kaže na begunce med napadalci, je po mojem mnenju napačna,"" je za nemški časopis Welt povedal vodja policijskega sindikata GdP Arnold Plickert. ""Policijski kolegi so nakazali, da so moški, ki so jih obravnavali, pri sebi imeli dokumente, ki jih je izdal urad za prebežnike in begunce,"" je dejal Plickert. Dodal je, da za zdaj ostaja nejasno, ali so bili prosilci za azil del manjše skupine zelo profesionalnih tatov, ki so delovali znotraj skupine okoli tisoč moških na prizorišču napadov, poroča STA.
Policija naj bi zadrževala informacijeMestni časopis Kölner Stadt-Anzeiger je ob sklicevanju na neimenovane policijske sindikaliste poročal, da je policija namerno zadrževala informacije o identiteti osumljencev, da ne bi podžgala protipriseljenskih napetosti v Nemčiji.
O spolnih napadih na ženske, ki naj bi jih v Kölnu izvedli moški iz skupine tisočih, so poročali šele nekaj dni po novem letu. Zdaj o prijavah podobnih incidentov poročajo tudi iz Hamburga in Stuttgarta ter iz Avstrije, Švice in Finske. Po navedbah prič in napadenih žensk so se napadalci arabskega in severnoafriškega videza razporedili v manjše skupine, nato so obkolili ženske, jim grozili, jih otipavali in tudi oropali.

""Dogodek policijo osupnil""Številni se sprašujejo, zakaj policija ni ukrepala. Vodja kölnske policije Wolfgang Albers je po poročanju BBC-ja zavrnil obtožbe, da je policija kadrovsko podhranjena, dogodek pa je opisal kot ""popolnoma novo razsežnost kriminala"". Za portal RT pa je priznal, da policija preprosto ni bila pripravljena na množičen napad na ženske: ""V nekem trenutku smo imeli primer, ko je skupina moških napadla ženske. Mi smo posredovali in pomagali. Vendar pa moram priznati, da nas je dogodek osupnil. Še nikoli nismo bili priča takšnim incidentom in nanj nismo bili pripravljeni.""
Medtem pa je namestnik vodje helsinške policije Ilkka Koskimaki za agencijo AFP povedal, da je finska policija ""dobila namige, da skupina prosilcev za azil načrtuje izvedbo spolnega nadlegovanja žensk in da so tri prosilce za azil aretirali"". ""Tovrstnih nadlegovanj ob prejšnjih praznovanjih novega leta ali katerih drugih dogodkih nismo zaznali,"" je še dejal in dodal, da je to za Helsinke ""popolnoma nov pojav"".
""Protipriseljenske skupine napade izrabljajo za netenje sovraštva""Primer je povzročil rdeči alarm v Nemčiji, saj številni napadalce enačijo s prebežniki - teh je samo lani v Nemčijo prišlo več kot milijon. Notranji minister Severnega Porenja - Vestfalije Ralf Jäge, kamor spada tudi Köln, je v sredo opozoril, da poskušajo protipriseljenske skupine izkoristiti napade za netenje sovraštva proti beguncem in da se mora policija ""prilagoditi"" temu, da so organizirane skupine moških napadle ženske.
Ravno nemško protipriseljensko gibanje Pegida in skrajno desna populistična nemška stranka Alternativa za Nemčijo (AfD) poudarjata, da so napadi ""posledica velikega pritoka prebežnikov"". Jäger opozarja, da ""ni razloga, da bi bili za napade odgovorni begunci"", poroča BBC.
Policijsko poročilo: ""Prebežniki zahtevali spoštovanje""Spet na drugi strani pa je Der Spiegel objavil izseke iz domnevnega policijskega poročila iz Kölna, v katerem naj bi pisalo, da so dogodki, ki so se zgodili na silvestrovo ""kaotični in sramotni"". Skrajno nesprejemljivo vedenje naj bi bilo v poročilu pripisano ""prebežnikom, ki so od policije zahtevali spoštovanje"", poroča RT. V poročilu naj bi bilo navedena tudi izjava nekega moškega, ki naj bi dejal: ""Sem Sirec! Do mene se morate obnašati lepo. Merklova me je povabila.""
Skupina moških je napadala policijo s pirotehničnimi sredstvi, ljudi pa s steklenicami, medtem ko policiji ni uspelo preprečiti napadov na ženske. Avtor poročila naj bi še zapisal, da se je policija v nekem trenutku bala, da bi lahko prišlo tudi do žrtev.
""Ko smo prispeli, so naša vozila obmetavali s petardami ... Na trgu in stopnicah katedrale je bilo tisoč ljudi, večina moških, priseljencev, ki so metali petarde in steklenice v množico,"" naj bi pisalo v poročilu. Moški naj bi pred policijo trgali dovolilnice o začasnem bivanju. ""Nič mi ne morete. Jutri bom šel nazaj in dobil novega,"" naj bi moški dejali policiji. Avtor poročila naj bi še zapisal, da je policija poskušala pomagati ljudem, ki so prosili za pomoč, a do njih niso mogli priti. Posamezniki naj bi tudi ignorirali njihov poziv, da naj se umaknejo z železniške postaje. 
Merkel: ""Spolnim napadalcem grozi deportacija""""Vsem, ki se niso pripravljeni prilagajati nemški zakonodaji, moramo poslati jasno sporočilo,"" je dejala nemška kanclerka Angela Merkel. ""To so odvratna kazniva dejanja, ki jih država, kot je Nemčija, ne bo dopuščala. Občutek, ki so ga imele ženske v tem primeru, ko so bile v (ne)milosti ljudi, brez zaščite, je neznosen tudi zame osebno,"" je dejala kanclerka in dodala, ""ravno zato je pomembno, da se vse, kar se je zgodilo, razkrije. Vedno znova moramo preveriti, ali smo res storili vse glede deportacij iz Nemčije, da bi poslali jasen znak vsem tistim, ki se niso pripravljeni prilagoditi nemški zakonodaji,"" poroča BBC.
Tudi nemški minister za pravosodje Heiko Maas, tako kot kanclerka Angela Merkel, poudarja, da so ""deportacije realna možnost za katerega koli tujca, ki je bil vpleten v napade"".
"
http://www.rtvslo.si/evropska-unija/reforma-eu-ja-orban-se-v-vecini-strinja-s-cameronom/382882,prebežniki,"
					7. januar 2016 ob 20:39,zadnji poseg: 7. januar 2016 ob 21:20
					Budimpešta - MMC RTV SLO, STA","
A. V.
",Reforma EU-ja: Orban se v večini strinja s Cameronom,"Britanski premier David Cameron je pri madžarskem predsedniku vlade Viktorju Orbanu v Budimpešti lobiral za reformo EU-ja, ki bi Britance ohranila v povezavi.   
Orban je poudaril, da se strinja z večino britanskih zahtev do EU-ja, ki se pretežno dotikajo prenosa pristojnosti z Bruslja na države članice. Po njegovih besedah se s Cameronom strinjata, da je treba premisliti o vlogi nacionalnih parlamentov v EU-ju in jo okrepiti, prav tako bi morale biti države članice, ki niso v evrskem območju, v evropskih institucijah obravnavane enakovredno.
Cameron za manj birokracije in za več pristojnosti članicCameron si prizadeva, da bi zmanjšali birokracijo znotraj EU-ja ter več pristojnosti z Bruslja prenesli na države članice. Zahteva tudi zagotovila, da bo Velika Britanija zavarovana pred tesnejšo politično integracijo in ekonomskimi odločitvami 19 članic evroobmočja.
Si pa britanski premier želi tudi omejiti ugodnosti za prebežnike iz EU-ja v prvih štirih letih njihovega bivanja v Veliki Britaniji, ki jih zdaj množično koristijo prebežniki iz vzhodnih članic Unije, tudi Madžarske.
Proti zlorabi socialnih ugodnostiCameron in Orban se strinjata, da je treba zlorabe socialnih ugodnosti odpraviti v vseh članicah EU-ja. A Orban je britanskega kolega tudi opozoril, naj upošteva, da velika večina Madžarov, ki delajo in živijo na Otoku, dela pošteno in prispeva k britanskemu gospodarstvu in v proračun. Madžarski premier je sicer dopustil možnost dogovora z Londonom o omejitvi socialnih ugodnosti, a je obenem zahteval, da madžarski delavci na Otoku ne bodo diskriminirani.
Referendum najpozneje do konca 2017Referendum o članstvu Otoka v Uniji oziroma t. i. ""brexitu"" mora potekati najpozneje do konca leta 2017, po nekaterih napovedih pa naj bi bil razpisan že sredi letošnjega leta. Do referenduma si želi Cameron na novo izpogajati pogoje članstva Velike Britanije. 
"
http://www.rtvslo.si/slovenija/slovenska-vlada-dovolitev-zadrzevanja-ne-steje-kot-dovoljenje-za-prebivanje/382877,prebežniki,"
					7. januar 2016 ob 20:10,zadnji poseg: 7. januar 2016 ob 21:25
					Ljubljana - MMC RTV SLO","
T. H.
",Slovenska vlada: Dovolitev zadrževanja ne šteje kot dovoljenje za prebivanje,"Vlada se je odločila, da Slovenija po evropski uredbi ne bo prevzela odgovornosti za sprejem tistih tujcev, ki jim je bila v Sloveniji izdana odločba o dovolitvi zadrževanja na podlagi zakona o tujcih.
Dovolitev zadrževanja ne šteje kot dovoljenje za prebivanje v smislu uredbe, so sporočili iz vlade.
Čeprav po evropski uredbi dokument za prebivanje pomeni kakršno koli dovoljenje, ki ga izdajo organi države članice in ki državljanu tretje države ali osebi brez državljanstva dovoljuje prebivanje na njenem ozemlju, Slovenija ne šteje dovolitve zadrževanja kot dovoljenja za prebivanje, so pojasnili na vladi.
Uredba tudi ni bila sprejeta za primer velikega prihoda prebežnikov v tako kratkem času. Njen glavni namen je namreč, da prosilci za mednarodno zaščito ne bi izkoriščali postopka za priznanje mednarodne zaščite in ne bi prehajali iz države v državo ter prosili za mednarodno zaščito v več državah članicah hkrati ali zaporedoma. Zdajšnje razmere pa so popolnoma drugačne in ob sprejetju uredbe niso bile predvidene.
Odgovornost le za nekatereSlovenija ne more sprejeti odgovornosti za obravnavo prošenj za mednarodno zaščito, ki so bile vložene v drugi državi članici, ker so bile tem tujcem izdane odločbe o dovolitvi zadrževanja kot posledica postopka vračanja in odstranjevanja iz države.
Sprejetje odgovornosti za obravnavo prošenj teh tujcev bi bilo tudi neproduktivno, saj ti tujci v Sloveniji očitno niso želeli zaprositi za mednarodno zaščito. Pač pa Slovenija prevzema odgovornost za obravnavo prošenj tistih, ki so v Sloveniji zaprosili za mednarodno zaščito, po vložitvi prošnje pa Slovenijo zapustili in odšli v drugo državo članico.
Ograja je ""neizogiben in primeren ukrep""Vlada je pripravila tudi odgovor varuhu človekovih pravic na vprašanje glede žične ograje. Postavitev začasnih tehničnih ovir je po njenem opozorilu neizogiben in primeren ukrep za uravnavanje migracijskega toka, ki zaradi specifičnosti terena in prometnih povezav ni mogoče s fizičnim varovanjem s policisti in vojaki ter drugimi milejšimi ukrepi.
Prav tako je vlada odgovorila poslancu SDS-a Žanu Mahniču, ki ga zanima prevoz prebežnikov. V času, ko je v državo prihajalo tudi do 10.000 prebežnikov dnevno, je bilo ključno zagotoviti učinkovito izvajanje nalog, povezanih s sprejemom, namestitvijo in transportom prebežnikov, navaja vlada.
Ministrstvo za notranje zadeve (MNZ) je s Slovenskimi železnicami (SŽ) sklenilo pogodbo v vrednosti šest milijonov evrov, ki velja do 25. februarja. Prebežnikom prevoza ne zaračunavajo, saj ne gre za izvajanje rednega javnega prevoza. O diskriminaciji slovenskih državljank in državljanov, ki morajo za prevoz z vlakom plačati vozovnico, zato ni mogoče govoriti, meni vlada.
Namestitveni center v Kidričevem?MNZ sicer z drugimi ministrstvi preučuje več možnosti za vzpostavitev namestitvenih centrov za prebežnike. Pripravljajo različne podlage, ki bodo osnova za sprejetje ustreznih odločitev. Pred tem pa vedno potekajo posvetovanja s predstavniki oziroma vodstvi lokalnih skupnosti, so sporočili z ministrstva.
Preučujejo tudi možnost prilagoditve državnega objekta, ki ga sicer uporablja Slovenska vojska, v bližini Kidričevega, vendar še niso sprejeli nobene odločitve. Ministrstvo je s to informacijo že ustno seznanilo župana občine Kidričevo, so še zapisali.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/ostojic-omejevanje-prebeznikov-na-vlakih-je-enostranska-odlocitev-slovenije/382782,prebežniki,"
					6. januar 2016 ob 19:23,zadnji poseg: 6. januar 2016 ob 20:27
					Ljubljana - MMC RTV SLO","
L. L.
",Ostojić: Omejevanje prebežnikov na vlakih je enostranska odločitev Slovenije,"Hrvaški notranji minister Ranko Ostojić je na novinarski konferenci dejal, da je slovenska omejitev števila prebežnikov v posameznem vlaku enostranska odločitev. V Dobovo je danes prišlo 1.645 prebežnikov.
Kljub omejitvam števila ljudi na največ 940 v posamičnem vlaku pa Hrvaška, tako Ostojić, ne bo imela večjih težav. Obvestili so že Srbijo in Makedonijo, ki morata slediti novemu režimu sprejemanja prebežnikov, saj jih v nasprotnem primeru Hrvaška ne bo sprejela.
Slovenija je namreč od Hrvaške podobno zahtevala, da ob vsaki najavi vlakov posredujejo tudi sezname prebežnikov z njihovimi osebnimi podatki, v nasprotnem primeru bi jih Slovenija zavrnila. Slovenija je to svojo zahtevo utemeljila s tem, da podobno od nje zahteva Avstrija. 
Zato se Ostojić zavzema za enotni sistem registracije prebežnikov, k čemur je že pozval na sestanku v Grčiji. Podobno pa bo predlagal na sestanku vodij policij Avstrije, Italije in Slovenije.
V Dobovo prišlo 1.645 prebežnikovDanes sta v Dobovo pripeljala dva vlaka s 1.645 prebežniki, pričakujejo pa še tretji vlak z 900 prebežniki. V sprejemnem centru Dobova je 900 prebežnikov, ki jih bodo po oskrbi v spremstvu policistov prepeljali v notranjost države.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/sloveniji-pomaga-vec-kot-130-tujih-policistov-zanimanje-prostovoljcev-upada/382754,prebežniki,"
					6. januar 2016 ob 14:15,zadnji poseg: 7. januar 2016 ob 08:17
					Ljubljana - MMC RTV SLO","
Gregor Cerar
","Sloveniji pomaga več kot 130 tujih policistov, zanimanje prostovoljcev upada","Število prostovoljcev in tujih pripadnikov varnostnih sil, ki pomagajo Sloveniji pri obvladovanju begunskega vala, se je po novoletnih praznikih precej zmanjšalo. Največ je še vedno tujih policistov.
Novoletni prazniki, sneg in nizke temperature so le malce ošibili pretok prebežnikov preko Slovenije proti zahodni Evropi. Dnevno jih vstopa v Slovenijo v povprečju okoli 3000 oziroma trije do štirje vlaki. 
Skupna številka prebežnikov, ki so prišli v Slovenijo se približuje številki 400.000. Za pomoč pri obvladovanje množice prebežnikov, je Slovenski vojski (SV) uspelo vpoklicati 121 vpoklicanih pripadnikov pogodbene rezervne sestave SV-ja, ki so z opravljanjem vojaške službe v miru začeli po novoletnih praznikih.
V torek je po navedbah SV-ja Policiji in Civilni zaščiti pri obvladovanju begunskega vala pomagalo okrog 180 pripadnikov SV-ja, predvsem pri širšem varovanju državnih mej, prevozih in dezinfekciji prostorov. V Sloveniji se nahaja tudi 12 čeških vojakov, pripadnikov zdravstvene ekipe Češke vojske, ki  je opremljena osnovnimi medicinskimi pripomočki za prvo pomoč v poljski bolnišnici ROLE 1. ""Slovenska vojska z njihovim sodelovanjem nima stroškov, razen namestitve in prehrane v vojašnici Maribor. Ostale stroške krije vojska matične države,"" pravi Simon Korez iz generalštaba SV-ja. Češka je v prejšnji mesec prispevala tudi 15 vojaških inženircev, ki so pomagali postavljati začasne tehnične ovire.
Manj prebežnikov, manj tujih policistovPo navedbah generalne policijske uprave (GPU) je slovenskim policistom po novoletnih praznikih pomagalo 137 tujih policistov in sicer iz Avstrije, Madžarske, Litve, Latvije, Estonije, Nemčije, Češke in Romunije (konec oktobra jih je bilo okrog 400). Največ, 113, jih je bilo nameščeno na območju novomeške policijske uprave, štirje na območju PU Murska Sobota in 20 na območju PU Šentilj. Deset Latvijcev in šest Avstrijcev sicer v četrtek končuje svojo misijo v Sloveniji.
Po navedbah GPU-ja Nemčija krije domala vse stroške za svoje policiste, razen obroka med delovnim časom. Podobno je z avstrijskimi policisti, ki jim Slovenija plačuje tudi stroške goriva. Ostali tuji policisti pa so, glede na sklenjene sporazume, upravičeni do kritja stroškov nastanitve, prehrane, pranja uniform, stroškov za telefonske predplačniške kartice (vodje kontingentov), nujne medicinske oskrbe in stroškov goriva za prevoze v okviru izvajanja nalog v Sloveniji, pojasnjujejo na GPU-ju. ""Našteti stroški so sofinancirani tudi iz evropskih sredstev,"" dodajajo na GPU-ju.
Prostovoljni božično novoletni praznikiZa delo prostovoljcev, z izjemo tistih, ki delujejo v okviru Rdečega križa in Karitasa, skrbi Slovenska filantropija. Po njihovih podatkih je v letu 2015 na terenu delovalo 246 tujih prostovoljcev, veliko zanimanje pa je bilo tudi med letošnjimi božično novoletnimi prazniki, saj je na terenu od 23. decembra pomagalo 52 tujih prostovoljcev (Hrvati, Madžari, Švicarji, Nemci, Italijani, Francozi, Španci, Belgijci, Britanci ter Portugalki, Kolumbijka, Američanka).
""Vsekakor rabimo novih prostovoljskih moči. Počitnice so bile zapolnjene, termini po 3.1. pa imajo občuten osip. Prostovoljce spodbujajmo, naj se prijavijo na delo na Dobovo ali na Šentilj,"" pravi Lenka Vojnović s Slovenske filantropije.  
Na Dobovi je po njenih navedbah dnevno do 35 prostovoljcev, povprečno na izmeno (izmene so še vedno tri). V Šentilju pa jih je bilo v zadnjem času največ pet. ""Z zgraditvijo centra na avstrijski strani bodo ponovno tudi tu večje potrebe,"" dodaja.
Brez javnih del bi bilo manj prostovoljcevNa Karitasu pravijo, da je število njihovih prostovoljcev v begunskih centrih v zadnjih tednih zelo upadlo, večinoma zaradi oseb, ki so prišle preko javnih del, ki jih je država razpisala do konca marca.
""V Šentilju imamo 10 prostovoljcev vsak drugi dan. V Dobovi v dnevni izmeni delajo 4 ali 5 prostovoljcev, v nočni manj. Med prazniki je v Dobovi delala tudi ena Slovakinja. V novembru in prvi polovici decembra pa je bilo veliko tujih prostovoljcev,"" pravijo na Karitasu in dodajajo, da trenutno kaže, da bi brez javnih del težko dobili dovolj prostovoljskih sil za oskrbo prebežnikov.
Več kot 3000 prostovoljcev RKS-jaNa Rdečem križu (RKS) pravijo, da je od prvega prihoda prebežnikov sredi oktobra 2015 sodelovalo 3000 prostovoljcev, ki so poleg nudenja prve pomoči in iskanja pogrešanih v sodelovanju z drugimi humanitarnimi organizacijami pomagali s hrano, odejami, oblačili, higienskimi pripomočki in psihosocialno pomočjo. RKS pa v svoje vrste tudi vabi nove prostovoljce, ki se lahko prijavijo v enem od njihovih 56 območnih združenj.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/med-prebezniki-v-dobovi-ali-kako-je-biti-prostovoljka-rdecega-kriza/382472,prebežniki,"
					6. januar 2016 ob 06:23
					Dobova - MMC RTV SLO","

",Med prebežniki v Dobovi - ali kako je biti prostovoljka Rdečega križa,"Ko sem prvič prišla domov iz nočne izmene v Dobovi, sem si rekla: ""Neprecenljiva in presunljiva preizkušnja. Tisočkrat hvaležna za domačo posteljo in dom.""
Za prostovoljko sem se na začetku oktobra lani, ko so se začele čez slovensko mejo valiti trume prebežnikov, javila prek spletne strani.  Organizacije, ki iščejo prostovoljce za pomoč prebežnikom, so predvsem: Rdeči križ Slovenije, Slovenska filantropija in Karitas ter še nekaj manjših. Prvi odziv na mojo prijavo je prišel z Rdečega križa in ne da bi kaj dosti premišljevala, sem potrdila, da grem pomagat kot prostovoljka v Dobovo.
Nisem vedela, kaj naj pričakujem v Dobovi in kaj tam prostovoljci počnejo. Sprejemni center za prebežnike Dobova leži dober kilometer stran od slovensko-hrvaške meje pri vasi Rigonce, tik ob glavni cesti. Na drugi strani je mednarodna železniška proga in železniška postaja Dobova. Del prostovoljcev, predvsem bolničarji, opravlja svoje delo na železniški postaji, del pa v sprejemnem centru t. i. Livarne. Na tem mestu je nekdaj stala tovarna - livarna, od tod tudi domače poimenovanje lokacije sprejemnega centra.
Ko sem se z avtomobilom prvič pripeljala na območje sprejemnega centra, so me preplavljali tesnobni občutki ob pogledu na številna blindirana policijska in vojaška vozila, na tanke sredi polja in na množico do zob oboroženih policistov, vojakov in pripadnikov civilne zaščite.
Pravilo številka 1, ki velja za vse v sprejemnem centru v Dobovi, je dosledno upoštevanje hierarhije ukazov. ""Vrhovno"" oblast na območju sprejemnega centra ima policija, konkretno vodja policije, ki je v tistem trenutku dežuren in pristojen za sprejemni center. Temu je podrejen vodja civilne zaščite, nato pa še koordinator posamezne humanitarne organizacije, za nas konkretno Rdečega križa. Nihče ne sme delati nič na svojo roko. Kar reče policija, je zakon! (Opravičujem se, ker uradne titule verjetno niso točne.) Bližnje fotografiranje prebežnikov ni dovoljeno, nezaželeno je tudi širjenje fotografij na družbenih omrežjih.
Na začetku, ko so prebežniki šele začeli množično prihajati v Slovenijo, je bilo v sprejemnem centru v Dobovi čutiti nervozo, rahlo neorganiziranost, konfliktnost med posameznimi skupinami (med policijo, vojsko, humanitarnimi organizacijami), pomanjkanje ali nasprotje informacij in ukazov. Prostovoljcem je bilo npr. rečeno, da v Dobovo v kratkem ne bo vlaka z novimi prebežniki, čez pet minut pa, da je vlak prispel in da bo vsak čas prišlo 500 ljudi. Pri razdeljevanju hrane je nekdo ukazal, da je treba vsakemu prebežniku ponuditi tetrapak mleka, nekdo drug pa je rekel, da mleko pripada le družinam. Prostovoljci Rdečega križa naj ne bi vstopali v šotore, dokler so v njih še prebežniki, izogibali naj bi se stikov z njimi oziroma jih imeli le, če kak prebežnik prosi za pomoč, če kaj potrebuje. Prostovoljci Slovenske filantropije so imeli drugačna navodila: naj gredo med prebežnike, jih vprašajo, ali kaj potrebujejo, se pogovarjajo z njimi … Takšna drobna neskladja so vnašala sprva malce zmede, pozneje pa se je to uskladilo. Vsakič znova, ko pridem kot prostovoljka v sprejemni center v Dobovo, je kaj izboljšano. Delo in organizacija zdaj tečeta tekoče in usklajeno. Kapo dol pred vsemi fanti, ki požrtvovalno, humano in strokovno vodijo sprejemni center!
Prostovoljci Rdečega križa delamo v dveh izmenah po 12 ur. Nočna izmena traja od 20.00 do 8.00 naslednjega dne, dnevna pa od 8.00 do 20.00. Prostovoljci Slovenske filantropije delajo v izmenah po 8 ur, prav tako delavci na javnih delih. Iz zasavskega mesta Zagorja ob Savi, ki je od Dobove oddaljeno 70 km, odhajajo ekipe Rdečega križa redno v Dobovo. V treh mesecih jih je tam delalo približno 150, od tega 50 bolničarjev in 100 prostovoljcev. Široko srce in knapovski duh solidarnosti in humanosti očitno še živi v teh krajih.
Ob prihodu se prostovoljci najprej registriramo pri dežurnem vodji civilne zaščite ali Rdečega križa, dobimo jopiče z oznako RK in vsak svojo registrsko številko, ki jo nosimo na vidnem mestu. Pred začetkom dela dobi vsak prostovoljec več parov rokavic iz lateksa in zaščitnih mask za obraz, v šotoru Rdečega križa so vsem na razpolago tudi razkužila, hrana in pijača. Ves dan in vso noč je prostovoljcem, delavcem na javnih delih, zdravstvenim ekipam, ekipam civilne zaščite in organizatorjem sprejemnega centra na razpolago topel obrok hrane, npr. ričet, segedin, testenine z omako, golaž, riž, dunajski zrezki, krompirjeva solata … Vedno lahko dobimo čaj, ustekleničeno vodo in največkrat tudi kavo. Hrano dostavljajo iz bližnje gostilne ali pa skuhajo v vojaški kuhinji. Šotor Rdečega križa je ogrevan. Prostovoljci in vsi drugi, ki delajo v sprejemnem centru, uporabljamo prenosne sanitarije, do katerih prebežniki nimajo vstopa. 
Sprejemni center v Dobovi obsega tri velike šotore v skupni površini 3.000 m2 in nekaj manjših šotorov in bivalnih zabojnikov za civilno zaščito, Rdeči križ, medicinsko osebje in vojsko. V enem izmed šotorov je informacijski center. V vsakem šotoru za prebežnike je lahko nastanjenih približno 500 tujcev hkrati, v sili tudi nekaj več. Zgornja kapaciteta je 2.000 prebežnikov hkrati. Tla šotorov so pokrita z golimi lesenimi deskami, postelj in druge opreme pa v šotorih ni. Ljudje imajo na razpolago odeje in penaste podloge, v dveh šotorih je nekaj lesenih miz in klopi. V istem šotoru so natrpani moški, ženske, jokajoči otroci, dojenčki in invalidi, ki prihajajo iz različnih držav, predvsem iz Sirije, Afganistana in Iraka. 500 ljudi na kupu mora drug drugega prenašati, kakor ve in zna. Nekateri si košček intimnosti zagotovijo tako, da si delček šotora ogradijo z ograjami, na katere razprostrejo odeje in tako niso vsem na očeh. Šotori so zadnje čase ogrevani. Na vidnih mestih so v šotorih izobešene plastične vreče za smeti, ki so, potem ko prebežniki zapustijo šotore, vedno polne. Vseeno ostane še precej odpadkov tudi na tleh, kar je razumljivo, glede na to, da prihajajo ljudje iz različnih socialnih okolij in imajo drugačne higienske navade od naših. Prebežniki se lahko gibljejo izključno v šotoru in na ograjenem dvorišču v okolici šotorov, ne smejo pa brez dovoljenja in spremstva v službene objekte ali sploh zunaj ograj. Dvorišča okrog šotorov so pred kratkim asfaltirali. Kopalnic in tople tekoče vode nimajo, le prenose sanitarije in mrzlo vodo na dvorišču. Nekaj sanitarij je znotraj enega izmed šotorov.
Ko prebežniki prispejo z vlakom v Dobovo, jih popišejo že na železniški postaji, nekatere takoj pošljejo naprej z vlaki ali avtobusi v druge sprejemne centre po državi. Velik del prebežnikov pa se začasno nastani v sprejemnem centru Livarna v Rigoncah, kjer ostanejo nekateri čez noč, nekateri nekaj ur, nekateri pa le toliko, da jih evidentirajo in popišejo. Od železniške postaje pa do sprejemnega centra v Rigoncah jih vozijo avtobusi, nekdanji že odsluženi ljubljanski zelenci. Prebežniki vstopajo v avtobuse in izstopajo iz njih pod strogim nadzorom policije in vojske, tudi med vožnjo so na avtobusih policisti.
Ko prebežniki izstopijo iz avtobusov v spremstvu policije, smo prostovoljci prvi, s katerimi vzpostavijo ti ljudje toplejši človeški stik. Policisti morajo biti uradni, strogi, uniformirani, nekateri  so v neprebojnih jopičih, s čeladami, z gumijevkami, orožjem, tudi obrazi so zakriti, podobni so ninja želvam. Med jokom otrok in apatičnimi odraslimi padajo policijski ukazi: ""Naprej, naprej, go, go!!! Ne se ustavljat! V vrsto! V eno linijo!""
Vsaka skupina prebežnikov je ob prihodu v Rigonce praviloma utrujena, naveličana, premražena, odrasli gledajo mrko v tla, otroci jočejo. A nasmehi in prijaznost delajo čudeže. Prebežnike ob prihodu pričakamo prostovoljci in jim ponudimo hrano. Nekateri vzamejo zavoj s hrano, nekateri vzamejo le vodo ali jabolko, drugi se le zahvalijo in odkimajo. Če jih ob prvem stiku pozdraviš, se nasmehneš, dobiš nazaj nasmešek in hvaležen hvala. Ko sem v nekem trenutku zamorjena in molče delim hrano, zakrita čez obraz z masko, tudi z nasprotne strani ni pozdrava. V dneh, ko pomagam kot prostovoljka, slišim tisočkrat hvaležen hvala. Od prebežnikov dobim toliko, kolikor sama dam. Če se nasmehnem, rečem kaj tolažečega, dobim hvaležen nasmeh nazaj. Ni res, da moški izrivajo šibkejše, ženske in otroke. Lepo disciplinirano stojijo v vrsti in čakajo na svoj obrok hrane. Vojska in policija skrbita, da stopajo v vrsti, da ni prerivanja.
Prostovoljec Boris, sicer umetnik, zelo širokega srca, si je na zaščitno obrazno masko narisal z rdečim flomastrom velik nasmešek. ""Ti ljudje potrebujejo nasmešek in če so naša usta skrita pod maskami, ne vedo, ali smo do njih prijazni ali ne. Tako jim vsaj z narisanim nasmeškom in s toplimi očmi pokažemo svojo prijaznost in pripravljenost pomagati."" Prijaznost se vrača s prijaznim. 
Pri delitvi hrane so bile v preteklosti različne prakse, za najboljšo so se izkazali vnaprej pripravljeni zavoji hrane, t. i. lunch paketi, ki se delijo prebežnikom. Ti vsebujejo 2 kosa kruha, 1 jabolko, 1 viki kremo ali med (20 g), 1 kos topljenega sira, ustekleničeno vodo in za družine ½ l mleka. Kdor želi, dobi tudi konzervo z ribo ali z govejim narezkom. Za najmlajše otroke so na razpolago pleničke, a jih prebežniki redko vzamejo, saj imajo večinoma svoje. Prebežniki ne dobijo toplih obrokov hrane, kot se natolcuje na družbenih omrežjih. Le majhnim otrokom in dojenčkom pogrejemo prostovoljci mleko, če nas starši prosijo.
Večina prebežnikov nosi vse svoje premoženje v nahrbtnikih, ki niso večji od šolskih torb, nekateri pa premorejo zgolj plastične vrečke. Ostanke hrane, pijače ali nepotrebnih oblačil tako puščajo v šotorih, ker jih ne morejo nositi s seboj. Nekateri pridejo v slabih oblačilih, strgani, mokri, umazani. Prosijo za druga oblačila in obutev. Skladišča so polna oblačil, s katerimi jih oskrbujejo in polnijo humanitarne organizacije in posamezniki iz celotne Evrope.
Včasih prebežniki čakajo po več ur za premik naprej, drugič morajo na hitro oditi. Manj hrane ostane, kadar preživijo v šotorih daljši čas. Kar je odvečnega, zato puščajo v šotorih. Vsak kos oblačil in hrana, ki pride v stik s prebežniki, se odvrže zaradi preprečevanja okužb, bolezni. Vse to roma neposredno v zabojnike za smeti. Ti stojijo ob glavni vaški cesti, kjer se večkrat ustavljajo radovedneži in novinarji in opazujejo, kaj se dogaja v sprejemnem centru. In vidijo polne zabojnike odvrženih oblačil in hrane. V smeteh se znajdejo konzerve rib in mleko v zaprti embalaži, plašči, čevlji in bunde, ki pa jih niso odvrgli prebežniki, temveč smo jih po navodilih vodstva sprejemnega centra tja znosili prostovoljci. Težko je gledati kruh v smeteh, ostanki hrane bi se lahko namenili za krmo živalim, a higienski predpisi tega ne omogočajo. Prav ostanki hrane in odvržena oblačila povzročajo največ zgražanja in negativnih kritik pri ljudeh, ki prebežnikom niso naklonjeni. Prostovoljci imamo jasna navodila, da moramo vse, kar ostane po odhodu prebežnikov iz šotora, odnesti v zabojnike za smeti.
V času, ko so prebežniki v sprejemnem centru, jih policisti popišejo in pregledajo njihove dokumente, nudena jim je osnovna bolniška oskrba.  
Ko zapustijo šotore, pustijo tam res precej odpadkov in razmetanih odej, a pri taki množici ljudi to ni čudno. Tako kot pri nas ali v katerem koli evropskem mestu po končanem rockovskem koncertu, veselici ali tekmi! Prostovoljci imamo navodila, naj ne vstopamo v šotore prebežnikov, dokler so oni v njih. Čistiti začnemo šele po tem, ko je šotor prazen, ko vsi odidejo. Se pa kdaj zgodi, da je treba začeti čiščenje prej, ker se pričakuje vlak z novo veliko skupino prebežnikov. Takrat vstopimo prostovoljci v šotore že prej, a jih pregradimo z železnimi ograjami. Ko prebežniki vidijo, da čistimo šotor in zlagamo odeje, mladi fantje poprimejo brez besed za delo in nam pomagajo pospravljati. Po stenah šotorov so sicer pisna opozorila v arabščini in v angleščini, naj pazijo na higieno, a posebej jim nihče ne pove, naj zložijo odeje. Ko vidijo nas, pa to prostovoljno storijo.
Letošnja jesen je bila naklonjena prebežnikom, ker je bila topla in suha. Spomnim pa se skupine 200 ljudi, ki je okrog 5. ure zjutraj čakala v vrsti za prevoz naprej. V šotore nazaj niso smeli, na avtobuse jih še niso spuščali. Otroci so jokali, ker so jih zbudili sredi noči. Začelo je deževati, lilo je kot iz škafa. Prebežniki niso imeli dežnikov ali dežnih plaščev. Sotrpini so jim iz šotorov metali volnene odeje, z njimi so se ščitili pred dežjem. Odeje so bile v nekaj minutah mokre in težke. Eno uro so stali na plohi, sredi noči, z majhnimi otroki! Ko so lahko vstopili v avtobuse, so pustili tiste odeje na dvorišču, celi kupi so jih bili. Ubogi ljudje!
Iz Dobove gredo prebežniki naprej z avtobusi do Šentilja ali kam drugam. Otroci mahajo in pošiljajo poljubčke - kot vsi otroci tega sveta. Vsakemu, ki premore vsaj trohico sočutja, se zasmilijo srce trgajoči žalostni in utrujeni pogledi teh otrok.
Čez dan je življenje v sprejemnem centru živahno in pestro. Prostovoljci pomagamo na različne načine prebežnikom, ki prihajajo in odhajajo, dobavitelji pripeljejo blago, treba ga je raztovoriti in skladiščiti, sortirati pakete hrane, oblačil, sanitetnega materiala.
Ko sem v skladišču v Rigoncah zlagala oblačila, namenjena prebežnikom, sem med cunjicami naletela na rožnato majčko s pujso Pepo, trenutno najljubšim pravljičnim likom slovenskih malčkov. Pomislila sem, kako je to majčko nosila neka srečna punčka, zdaj pa jo bo morda ena begunska deklica, ki ne razume, zakaj se mora v mrazu in lačna potikati po vlakih in po tujih krajih in nima svojega doma.
Težko se je vživeti v trpljenje teh ljudi, ki bežijo od doma. Vse svetovne oči obtožujoče gledajo na ljudi islamske vere. Kaj pa mi, Slovenci? Sama sreča, naključje in privilegij je, da smo se rodili kot beli, v Evropi, v ta del sveta, ki je bil do pred kratkim miren in urejen, v ljubeče družine, da imamo streho nad glavo, posteljo pod sabo, vsakodnevno hrano in možnost izobraževanja. Vse to nam je bilo do zdaj samoumevno in dano brez večjih naporov. Če bi se morda planeti obrnili drugače, pa bi bili morda nepismeni, morda bi beračili na ulicah Kolkate, bežali pred puškami pripadnikov ISIS-a …
Odkar sem prostovoljka pri prebežnikih, so postali nekateri ljudje vidno zadržani do mene. Tu in tam prileti od koga tudi direktna psovka ali pa pomilujoč očitek, da smo prostovoljci osamljeni ljudje brez lastnega osebnega in družinskega življenja. Vseeno mi je za takšne opazke. Prostovoljstvo mi je prineslo neprecenljivo osebno izkušnjo in tudi prijateljstva z ljudmi, s katerimi se v ""normalnih"" razmerah ne bi nikoli srečali. Kot prostovoljke me ni strah prebežnikov in bolezni, ki jih morebiti prenašajo. Bolj me je strah silnega sovraštva in vzvišenosti nekaterih sodržavljanov, tudi izobraženih, in tistih, ki se označujejo za strpne, do vsakega, ki je drugačen od nas. Strah me je ograj in vsega tega, kar se zdaj dogaja, strah me je za prihodnost svojih otrok in vnukov. Skrbi me za vnukinje, da ne bi kdaj stale takole v dežju v vrsti v nekem begunskem taborišču, ovite le v mokre volnene odeje. Vseeno pa še verjamem v dobro. Premajhna in nepomembna sem, da bi lahko vplivala na razmere in odločitve velikih. Neizmerno me žalosti, kaj preživljajo prebežniki, predvsem njihovi otroci, ki bežijo pred krutim nasiljem, pred smrtjo in v želji za mirnim, boljšim in varnim življenjem in človeškim dostojanstvom.
Če bom lahko, bom kot prostovoljka po svojih močeh še naprej pomagala drugim.
Že prej omenjeni prostovoljec Boris pravi: ""Vsi mi imamo isto sonce in mi vsi hodimo za istim soncem, v upanju za boljšim jutri. Prebežniki, ki so prišli iskat boljše in varnejše sonce, so nam prostovoljcem vračali hvaležnost in s pogledi, nasmehi, z malimi gestami pokazali upanje, ki je mogoče za trenutek v njihovih življenjih zamenjalo strah za veselje. Solidarnostni duh se riše na vsakem koraku. Skupaj, ob pomoči prostovoljcev Rdečega križa in Slovenske filantropije, vojakov, policistov, študentov medicine, mednarodne zdravniške ekipe, civilne zaščite in številnih drugih, smo marsikateremu otroku, mladostniku, materi ali očetu narisali sonce! In s tem tudi sebe opomnili, da mi vsi v sebi lahko nosimo sonce in da za vse nas sije isto sonce in da se vsak človek rodi na ta svet z enakimi pravicami!""
Staša Lepej Bašelj

"
http://www.rtvslo.si/slovenija/erjavec-po-izjavi-o-rednem-odkrivanju-sirskih-upornikov-umirja-strasti/382695,prebežniki,"
					5. januar 2016 ob 20:20,zadnji poseg: 5. januar 2016 ob 20:44
					Ljubljana - MMC RTV SLO","
L. L.
",Erjavec po izjavi o rednem odkrivanju sirskih upornikov umirja strasti,"Karl Erjavec, ki je z izjavo, da slovenska policija redno odkriva sirske borce na naši meji, pretresel javnost, skuša umiriti strasti in poudarja, da policija zgolj preverja vse indice, ni pa še odkrila nobenega borca.
Erjavec meni, da njegova izjava ne bi smela nikogar šokirati, saj je povsem jasno, da se skozi ""begunski val vračajo tudi osebe, ki so bile aktivne v Siriji, in to se je pokazalo tudi pri preverjanjih v nekaterih drugih državah"". 
Erjavec je obenem dodal,  da se je njegova izjava nanašala na to, da slovenska policija zaostruje nadzor na meji tudi zaradi preverjanja, ali so med prebežniki tudi nekdaj vojaško aktivne osebe, vendar pa policija do zdaj pri vseh teh preverjanjih še ni odkrila nobene osebe, ki bi potrjeno sodelovala v spopadih v Siriji.
Na Erjavčevo izjavo so se odzvali tudi na ministrstvu za notranje zadeve, kjer podobno poudarjajo, da so varnostni organi resda podrobneje preverjali nekaj oseb, vendar za nikogar  izmed okoli 30 ljudi niso potrdili, da je sodeloval v različnih skupinah. ""Tudi zoper nobeno osebo ni bil vložen predlog za prekršek ali kaznivo dejanje,"" je dejal državni sekretar Boštjan Šefic.
V Dobovi danes sprejeli 1.744 prebežnikovDanes so na železniški postaji Dobova slovenski varnostni organi sprejeli dva vlaka s skupno 1.744 prebežniki. Trenutno je v Dobovi nastanjenih še 356 prebežnikov, v večernih urah pa pričakujejo še en vlak z 882 prebežniki.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/dobili-smo-zagotovila-da-ni-razlogov-za-nadzor-na-italijansko-slovenski-meji/382637,prebežniki,"
					5. januar 2016 ob 10:52,zadnji poseg: 5. januar 2016 ob 23:15
					Milano - MMC RTV SLO, Reuters, STA","
K. Št., K. S., T. H. 
","""Dobili smo zagotovila, da ni razlogov za nadzor na italijansko-slovenski meji""","Zaradi večjega števila prebežnikov naj bi Italija pripravila načrt za ponovno uvedbo nadzora na meji s Slovenijo. A slovenske oblasti so zagotovile, da to ne drži, kar je potrdil tudi italijanski notranji minister.
Zvečer je italijanski notranji minister Angelino Alfano zagotovil, da ""Italija nima namena zamrzniti schengenskega sporazuma in tudi ne uvesti nadzora na meji s Slovenijo"", poroča Primorski dnevnik in navaja, da je Alfano zanikal navedbe časnika Corriere della Serra. Je pa minister potrdil, ""da bo Italija vztrajala in po potrebi še okrepila protiteroristične kontrole na balkanski poti"", še poroča Primorski dnevnik in dodaja, da ""ne gre izključiti, da je Alfano zanikal uvedbo mejnega nadzora tudi na pritiske iz Slovenije"".
Potem ko je italijanski časnik Corriere della Sera poročal, da bodo italijanski obmejni organi začeli preverjati dokumente vseh, ki bodo prečkali mejo, tudi potnikov na vlakih, je slovenska policija sporočila, da o tem ni obveščena. 
Slovenija ni dobila nobenega obvestila italijanske strani o ukrepih, ki bi šli v smer vzpostavitve nadzora na italijansko-slovenski meji, je na novinarski konferenci dejal državni sekretar na notranjem ministrstvu Boštjan Šefic. Medijske navedbe o nadzoru so preverili tudi na operativni ravni, a so dobili zagotovila, da ne držijo, je dejal.
Le posamezni primeri nezakonitih prehodovPrav tako so dobili zagotovila kolegov na operativni ravni, da za vzpostavitev nadzora na italijansko-slovenski meji ni razlogov, ker nezakonitih prehodov meje ni, morda le kakšen posamezen primer, je še povedal.
V zadnjih tednih je iz Slovenije v Italijo vstopilo nekoliko višje število prebežnikov, in sicer od 300 do 400, pa je navajal italijanski časnik, ki se je skliceval na notranje ministrstvo v Rimu, in zapisal, da prebežniki v Italiji iščejo zatočišče, tamkajšnja policija pa jih ne popisuje.
Potem ko sta nadzor meje uvedli Švedska in Danska, se Rim boji, da se bo pritisk na Italijo še povečal. Zato je pristojni direktorat italijanskega ministrstva pripravil omenjeni ""intervencijski načrt"", ki ga je že predložil notranjemu ministru Angelinu Alfanu.
Ta bi postal operativen ob povečanem vstopu prebežnikov in ""če ne bi bilo ozračje sodelovanja, ki je bilo obljubljeno še poleti"", še piše Corriere, ki dodaja, da je dogovorjena skupna evropska politika glede premeščanja beguncev ostala mrtva črka na papirju.
400 evrov za gostitev beguncevObčina Milano pa se je medtem odločila za svojevrsten integracijski model beguncev. Družinam, ki jih bodo sprejeli v svoje domove, je pripravljena plačati do največ 400 evrov na mesec.
""Sramota! To je rasizem proti Italijanom v finančnih stiskah,"" je prek Twitterja protestiral vodja skrajno desne Severne lige Matteo Salvini. Namesto da občina namenja denar za begunce, bi morala poskrbeti za revne upokojence in brezposelne, meni.
Občina Milano že zdaj za nastanitev in oskrbo begunca namenja 300 evrov na mesec. Še nekaj evrov več pa je pripravljena odšteti tistim milanskim družinam, ki bodo v svoj dom sprejele begunce. Družine morajo oddati vlogo do 15. januarja, še pred sprejemom gostov pa bodo morali opraviti dvodnevni tečaj - med pogoji je tudi ta, da morajo zagotoviti opremljeno sobo z lastno kopalnico.
""Integracijo je treba spodbujati""Po podatkih Visokega komisariata ZN-a za begunce (UNHCR) in Mednarodne organizacije za migracije (IOM) je lani čez Sredozemsko morje v Italijo prispelo 150.000 prebežnikov, kar je manj kot leta 2014, ko jih je prišlo 170.000.
Milanski občinski svetnik, pristojen za socialna vprašanja, Piefrancesco Majorino je kritike desnosredinske stranke zavrnil, saj je ""sprejem iskalcev azila v domove družin inovativen integracijski model, ki ga je treba spodbujati"".
Na turški obali odkrili nova truplaNa obali blizu turškega letoviškega mesta Ayvalik so odkrili posmrtne ostanke 24 utopljenih prebežnikov, med njimi so tudi otroci. Na obali pred mestom Dikili pa je morje naplavilo posmrtne ostanke desetih pribežnikov. Podrobnosti o utopljenih prebežnikih niso znane, prav tako ni znano natančno število utopljenih otrok.
Turška obalna straža je medtem iz morja rešila osem od 22 prebežnikov, ki so poskušali s čolnom doseči grški otok Lezbos. Po podatkih Združenih narodov in Organizacije za migracije je prišlo lani v Evropo več kot milijon prebežnikov, večina po nevarni poti čez Sredozemsko morje, okoli 800.000 jih je prišlo v Grčijo.
 
"
http://www.rtvslo.si/slovenija/erjavec-opozarja-na-zapletene-mednarodne-odnose-cerar-na-prebeznisko-krizo/382568,prebežniki,"
					4. januar 2016 ob 12:38,zadnji poseg: 4. januar 2016 ob 13:56
					Ljubljana - MMC RTV SLO, STA","
Sa. J.
","Erjavec opozarja na zapletene mednarodne odnose, Cerar na prebežniško krizo","Zunanji minister Karl Erjavec je slovenskim diplomatom na posvetu predstavil prioritete dela v novem letu, zbrane pa je nagovoril tudi premier Miro Cerar, ki je izpostavil pomen reševanja prebežniške krize.
Na Brdu pri Kranju se je začel 20. redni posvet slovenske diplomacije, ki bo trajal do srede. Udeležuje se ga 50 slovenskih veleposlanikov in vodij predstavništev ter okoli 80 drugih visokih slovenskih diplomatov. Posveta se je poleg Erjavca in Cerarja udeležil tudi nekdanji predsednik in slovenski kandidat za generalnega sekretarja Združenih narodov Danilo Türk.
Zunanji minister je v svojem nagovoru izpostavil, da ""mednarodni odnosi že dolgo niso bili tako zapleteni"" in da so pred slovenskimi diplomati številni pomembni izzivi. Hkrati je poudaril, da so preteklo leto številni dogodki in procesi pomembno spremenili politični, varnostni in geostrateški položaj v regiji, Evropi in v svetovnem merilu.
""Iz finančne in gospodarske krize, o kateri smo govorili v preteklih letih, smo žal prešli v varnostno krizo,"" je dejal minister in med novimi grožnjami, ki se pojavljajo, izpostavil predvsem teroristično skupino Islamska država. ""Teroristični napadi v osrčju Evrope so nam pokazali, da naša varnost ni sama po sebi umevna,"" je povedal.
S politično voljo do spremembDogovor o iranskem jedrskem programu, sprejetje svetovne razvojne agende do 2030 in decembra sprejet pariški sporazum o podnebnih spremembah je Erjavec izpostavil kot bolj pozitivne dogodke preteklega leta, ki so pokazali, da se da s pravo politično voljo marsikaj doseči.
""V tem duhu morata še naprej delovati tudi slovenska zunanja politika in diplomacija: se z vso resnostjo odzivati na grožnje in izzive, obenem pa vedno iskati poti za dialog, za drugačne rešitve in za pozitivne premike,"" je Erjavec naložil diplomatom.
Erjavec poudarja, da zagotovilo stabilnosti in varnosti še naprej ostaja EU, znotraj katerega mora Slovenija igrati dejavno vlogo. Zavzel se je tudi za krepitev skupne zunanje in varnostne politike EU-ja ter krepitev odnosov s sosednjimi državami. Izrazil je optimizem, da se bodo z novo hrvaško vlado okrepile tudi priložnosti za reševanje odprtih vprašanj z južno sosedo. Ob tem je poudaril, da si Slovenija prizadeva za verodostojen arbitražni postopek, ki mora privesti do rešitve mejnega spora.
Soočanje s prebežniško krizo med prioritetami diplomacijeMed dejavnostmi, ki čakajo tudi slovensko diplomacijo v novem letu, je izpostavil predvsem soočanje s prebežniško krizo, s katero se je Slovenija po njegovem mnenju mnenju do zdaj dobro soočala. ""Zlasti Avstrija, Nemčija in Nizozemska, pa tudi Evropska komisija so Slovenijo za njeno ravnanje in odzivanje pohvalile in jo večkrat izpostavile kot primer dobre prakse,"" je povedal.
Prebežniško krizo je v svojem nagovoru izpostavil tudi premier Miro Cerar. Ta je v povezavi z reševanjem prebežniške krize opozoril, da ""prevelik in nenadzorovan tok neregularnih migrantov v države EU-ja neizogibno vodi v dezintegracijo držav članic EU-ja in posledično institucij EU-ja"". Zato je po njegovih besedah vprašanje reševanja te krize hkrati vprašanje obstoja EU-ja.
""Naša absolutna prednostna naloga je ohranitev schengenskega prostora in Slovenije v njem. Zato smo in bomo še naprej ustrezno ukrepali,"" je dejal Cerar.
Cerar si želi dobrih odnosov s HrvaškoKot je povedal, je Unija sicer dosegla napredek pri reševanju prebežniške krize, vendar je treba najprej ustaviti ""neregularni tok migrantov"", tudi z ""lastnimi ukrepi za učinkovitejši nadzor meje s Hrvaško"", je poudaril Cerar in dodal, da je sodelovanje s Hrvaško pri obvladovanju migracij težavno. ""Če bi bilo drugače, ne bi bilo potrebe za takšno ukrepanje, vključno s postavljanjem začasnih tehničnih, tudi žičnih ovir,"" je povedal. Čeprav si želi dobrih odnosov s Hrvaško, bo zato potrebna politična volja na obeh straneh, je dodal.
Spomnil je tudi, da se letos pričakuje odločitev arbitražnega sodišča glede meje med državama. ""Zaupamo sodišču, da bo svoje delo nadaljevalo objektivno in nepristransko ter izdalo razsodbo, zavezujočo za obe strani,"" je dejal Cerar in izrazil upanje, ""da bo tudi na hrvaški strani prej ko slej prevladalo spoznanje, da je to najučinkovitejši način za začetek novega, boljšega poglavja v naših medsebojnih odnosih"".
"
http://www.rtvslo.si/slovenija/vsak-dan-cez-slovenijo-vec-kot-3-000-prebeznikov/382559,prebežniki,"
					4. januar 2016 ob 11:33,zadnji poseg: 4. januar 2016 ob 12:31
					Dobova - MMC RTV SLO, STA","
Sa. J.
",Vsak dan čez Slovenijo več kot 3.000 prebežnikov,"Policisti so v nedeljo v Dobovi sprejeli 3.646 prebežnikov, ki so iz Hrvaške prispeli s štirimi vlaki, v Dobovo pa iz Slavonskega Broda že prihaja nov vlak z več kot 900 ljudmi, so sporočili s PU-ja Novo mesto.
Zadnji vlak v nedeljo so v Dobovi sprejeli nekaj po 23. uri, večina prebežnikov pa je pot po zdravstveni in humanitarni oskrbi ter vseh opravljenih postopkih že nadaljevala v notranjost države.
V nedeljo in danes so policisti iz Dobove proti Jesenicam, Karavankam in Šentilju s štirimi vlaki in 43 avtobusi pospremili 4.284 prebežnikov. V sprejemnem centru v Dobovi je trenutno 562 prebežnikov, v Šentilju jih je nastanjenih 1.023, v postojnskem centru za tujce pa 20.
Od 16. oktobra do danes je sicer na območju Posavja čez mejne prehode in zelene meje v Slovenijo vstopilo že več kot 318.000 prebežnikov, skupno pa je od 16. oktobra dalje v Slovenijo vstopilo 388.827 prebežnikov.
V Slovenijo je sicer v letošnjem letu vstopilo 10.223 prebežnikov, državo pa jih je zapustilo 8.763, so sporočili z Generalne policijske uprave.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/tureavanture/glej-ga-sloven-c/branko-iz-grcije-kjer-se-javnega-usluzbenca-po-ustavi-ne-da-odpustiti/382396,prebežniki,"
					4. januar 2016 ob 06:05,zadnji poseg: 4. januar 2016 ob 08:15
					Atene/Ljubljana - MMC RTV SLO","
Anja P. Jerič
","Branko iz Grčije, kjer se javnega uslužbenca po ustavi ne da odpustiti","""Imam prijatelja, ki je brezposeln. Lani mu je le uspelo zaslužiti 3.500 evrov, a mu je država naložila toliko davkov, da mu na koncu ni ostalo prav nič,"" krizne razmere v Atenah opisuje Branko M. Berlič.
Branko v petmilijonski grški prestolnici živi že skoraj 12 let in ni prav nič optimističen glede prihodnosti svoje nove države, ki se je v zadnjih letih znašla v začaranem krogu vedno novega zadolževanja na eni strani in varčevalnih ukrepov, ki stiskajo pas domačinom, na drugi. Sam v Atenah vodi arhitekturni biro in pravi, da so razmere zahtevne, a da se da preživeti, da pa je več kot polovica njegovih prijateljev v krizi izgubila delo.
Kakšne so gospodarske in socialne razmere v Grčiji, ali drži stereotip o Grkih kot lenih in glasnih ljudeh in kakšna je primerjava standarda s Slovenijo, si iz prve roke preberite v spodnjem pogovoru.
Začniva z vašo zgodbo. V Atenah živite že skoraj 12 let, kjer delate v arhitekturnem podjetju. Ste se za Grčijo odločili po spletu naključij ali namenoma?V Ljubljani sem končal fakulteto za arhitekturo, nato sem šel v London na podiplomski študij arhitekture. Tam sem spoznal bodočo ženo, ki je Grkinja. Pet let sva živela v Angliji, tam končala študij in delala kot arhitekta. Nato sva se odločila, da se bova preselila v Grčijo.
Ste v zadnjih letih zaradi razmer v Grčiji kdaj resno razmišljali, da bi zapustili državo in se preselili drugam? Verjetno se je izselilo veliko ljudi ...Da, veliko se jih je izselilo, a mi za zdaj vztrajamo. Se trudimo. Naša branža, torej gradbeništvo, je po navadi vedno prva, ki v vseh krizah nastrada. Zase moram reči, da imam kar srečo. Vsak dan se borimo, a nam nekako uspe delovati naprej in preživeti. Okoli mene je drugače. Več kot polovica mojih kolegov arhitektov je brezposelnih, dela je zelo zelo malo, zato se je treba zelo zelo potruditi za vsak posel.
Imate največ poslov v Grčiji ali se ozirate po tujini?Nekaj projektov smo imeli tudi v tujini, predvsem pa delujemo v Grčiji, kjer so naše stranke nekatere multinacionalke.
Vsaj vso prvo polovico leta 2015 je bilo prav reševanje grške dolžniške krize v ospredju zanimanja medijev, tudi v Sloveniji so praktično vsi imeli svoje mnenje o tem in se razdelili na tabora ""nai"" in ""oxi"". Kljub trdovratnemu upiranju je Grčija poleti morala privoliti v nov program finančne pomoči v zameno za novo zategovanje pasu. Od takrat poročil iz države skorajda ni več. Kako se danes živi v Atenah - kakšne so možnosti zaposlitve, plače, založenost trgovin, kako uspešen je privatni sektor?V Grčiji živi okoli deset milijonov ljudi, od tega jih pet milijonov živi v Atenah, milijon in pol v Solunu, še milijon v drugih večjih in manjših mestih, preostali pa na otokih in podeželju. Atene so res ogromno mesto in v njem so se nekatera območja spremenila v popolni geto. Vedno so obstajale ločnice med sloji, a getoizacija oziroma razslojenost mesta na določena območja, bolj ali manj ekonomsko uspešna, še nikoli ni bila tako velika. Veliko teh revnih predelov je danes postalo geto. Težko je, srednji sloj se je zelo zmanjšal. V kriznih časih je propadlo več kot 50 odstotkov zasebnega sektorja. V Grčiji že 40 let obstaja zelo jasno delitev na javni in zasebni sektor, med njima je ogromna razlika. V krizi so nastradala zasebna podjetja in podjetniki, z njimi pa tudi vse delavci.
Kaj ostane brezposelnim delavcem, obstajajo kakšni zavodi za zaposlovanje, kakšno pomoč dobijo?Grčija je izjemno nesocialna država. Tukaj nikoli ni obstajal sistem socialnih stanovanj, v 40-letni zgodovini so v celotnih Atenah zgradili le tri socialne soseske. Socialnega sistema dobesedno ni, tudi pomoči mladim družinam ni, nikoli je ni bilo. Mislim, da imajo odpuščeni delavci pravico dobivati podporo zavoda za zaposlovanje šest ali devet mesecev, nato je pomoči konec, ljudje so prepuščeni sami sebi. V teh okoliščinah pogosto zelo prav pride razširjena grška družina. Zanimivo je namreč, da ima skoraj vsaka grška družina za seboj vas, saj večina staršev srednje generacije, ki je danes stara med 30 in 40 let, prihaja s podeželja. Skoraj vsi imajo tako sorodnike na vasi in v teh časih velikokrat pride prav kakšen nasad oljk, nekaj njiv ... Imam kar nekaj prijateljev arhitektov mojih let, ki jih morajo zaradi nastalih razmer po 20 letih dela spet finančno podpirati njihovi starši s svojimi pokojninami.
Pokojnine so redne?Mislim, da so kar redne, so se pa močno znižale. O številkah težko govorim, ker so bile pokojnine zelo različno visoke, so jih pa močno znižali in jih še vedno znižujejo. Življenje v Grčiji je bilo do pred nekaj let sicer precej dražje kot v Sloveniji. Pogosto sem primerjal Slovenijo in Grčijo. Dohodki v Grčiji in Sloveniji so bili dolgo zelo podobni, morda je bilo za deset odstotkov odstopanja, a mnogo let je bilo življenje v Grčiji mnogo dražje kot v Sloveniji, sploh nepremičnine. Danes so cene nepremičnin padle za več kot 50 odstotkov, tako da so realnejše, a danes kupcev dobesedno ni. Kreditov tako ali tako ni že nekaj let, saj mislim, da zadnja tri leta ne moreš dobiti hipotekarnega kredita, pa tudi sicer je zelo malo ljudi sploh kreditno sposobnih.
Kaj pa življenjski stroški, so se tudi spustili, na primer cene prehrane, storitve, avtomobili, prevoz?Avtomobili prihajajo iz uvoza, zato so se proporcionalno celo podražili. Cene hrane se niso kaj veliko spremenile, izjemno padle so najemnine oziroma kar koli, kar je povezano z nepremičninami, morda tudi cene določenih grških proizvodov. Pocenil se je tudi javni prevoz; vsaj to je naredila trenutna vlada, ki veliko ni naredila, to pa je ena izmed pozitivnih stvari.
Bi lahko po vsem tem rekli, da je ta gospodarska kriza, ki se vleče že od leta 2008, Grčiji prinesla tudi kaj dobrega?V krizah ljudje vedno začnejo delati stvari, ki jih sicer ne bi, izstopijo iz svoje kože. Zagotovo so se tudi v Grčiji pojavili nekateri zanimivi start-upi, poznam uspešne restavracije, ki so jih odprli ljudje, ki prej niso imeli zveze s tem poslom, a so se zanje odločili kot za nekakšen kombinat, v katerem so kuhali in prodajali hrano, in ker so bili uspešni, se je lokal počasi širil. Veliko je seveda iznajdljivosti, saj si morajo ljudje sami pomagati, če jim nihče drug ne. Sem pa precejšnji pesimist. Grčija ima potencial, predvsem v turizmu (morje, narava, odlično podnebje), zato mislim, da bo ta sektor vedno cvetel, vse drugo pa je precej težavno.
Menite, da že tretji program pomoči, vreden 86 milijard evrov, dejansko lahko pomaga državi ali je bilo celotno reševanje Grčije zavoženo že na samem začetku?Realno mislim, da ne more pomagati. Mislim, da je bil način reševanja napačen. Samo Grčijo kriviti za vse skupaj je narobe, saj je že veliko vodilnih ekonomistov opozarjalo na to, da zgolj zategovanje pasu ne vodi nikamor. Če neko podjetje samo obdavčuješ in obdavčuješ, se mu na koncu niti ne izplača delati, zato je vse skupaj kontraproduktivno. Če hočeš nekomu pomagati, da se postavi na svoje noge, morajo obstajati investicije. Princip popolnega zategovanja pasu je bil problematičen že od začetka, a državi je bila dana samo ta možnost.
Naj vam povem primer. Imam prijatelja arhitekta, ki je brezposeln. Lani mu je le uspelo nekaj zaslužiti, mislim, da 3.500 evrov. Od tega zneska država avtomatično vsakemu samozaposlenemu - arhitekti imajo v Grčiji podoben status kot samostojni podjetniki v Sloveniji - vzame 20 odstotkov dohodka. Nato je moral plačati še dodaten davek 700 evrov, ampak do tu je še vse v redu. Nato mora samozaposleni plačati še en, nov davek, ki je bil v njegovem primeru 1.000 evrov, pa še en davek, nekakšen solidarnostni davek, v vrednosti 1.300 evrov. Zaslužil je torej 3.500 evrov, od tega so mu že takoj zadržali 20 odstotkov, od preostanka pa je moral plačati skupno 3.000 evrov davka. To je absurd. Zakaj bi se torej sploh trudil? Če država vsak evro ""izcedi"" iz človeka, ki skuša kaj narediti, je to popolnoma kontraproduktivno, saj bo vsak naslednji posel tak človek skušal narediti na črno, saj je to edini način, da mu od vsega skupaj sploh kaj ostane.
Pred dvema letoma je država dvignila ceno kurilnega olja na ceno dizelskega goriva. Kaj so s tem dosegli? Za 70 odstotkov je padla prodaja kurilnega olja, zaradi tako drakonske podražitve pa so se ljudje odzvali tako, da so hodili v hribe in iskali suhe veje, da so doma po novem kurili na drva. Lahko človeku stiskaš vrat do neke mere, če ga želiš obdržati živega, pa mu je treba vseeno pustiti dihati in mu nekaj dati jesti.
Kaj se je spremenilo od poletja, ko se je država obvezala k novemu programu mednarodne pomoči v zameno za nove varčevalne ukrepe? Se je upokojitvena starost že dvignila, so bile sprejete kakšne reforme davčne politike? Veliko se je govorilo o dvigu DDV-ja za grške otoke, kar so mnogi označili za smrtni udarec za tamkajšnji turizem.Določene stvari so naredili, nekaterih še niso. DDV se je zvišal oziroma na otokih izravnal s celino. Zvišali so davek na uporabo cest, ki je veliko višji kot v Sloveniji. Pokojnine so se dodatno znižale, na splošno so se znižala sredstva za zdravstvo, poleg tega pa obstaja še cel kup novih pogojev in zakonov, ki jih mora vlada spraviti skozi parlament. Vse bolj se zato govori, da bo padla vlada, saj ji to ne bo uspelo, in bo prišla na oblast nova tehnična vlada, ki ne bo politična in odvisna od strank ter glasov na volitvah. Mislim, da je to tudi edini način, saj so se Cipras in družba izkazali za takšne, kot smo nekateri žal predvidevali - za neverodostojne in populistične.
Pa Grki s prstom kažejo tudi nase, da bodo morali določene stvari v svojem življenjskem slogu spremeniti, ali so glavni krivec v njihovih očeh Nemčija, Evropska unija in finančne institucije?Zagotovo, Grki prevzemajo krivdo nase. Dejstvo je, da je vrsto let država živela prek svojih zmožnosti in to Grki danes tudi priznavajo. Če pogledamo zgodovinsko. Grčija je bila uspešna država, tudi gospodarsko, do uvedbe vojaške hunte, ki je prišla na oblast v 70. letih. Do takrat so imeli veliko proizvodnjo, industrijo, manufakture, poljedelstvo. Nato je na začetku 80. let prišel na oblast Andreas Papandreu, veliki populist, ki je zato, da bi si zagotovil glasove, obljubil volivcem vse mogoče. Ko je res postal premier, je čez noč zvišal plače vsem javnim uslužbencem za sto odstotkov. Naslednjih 25 let je vladal on oziroma njegova stranka Pasok, ki je glasove ljudi kupovala s tem, da je odpirala nova in nova mesta v javnem sektorju. Počasi se je javni sektor tako napihnil, da je postal popolnoma nerentabilen. Še večji problem je v tem, da je ista vlada, torej tista pod vodstvom stranke Pasok, spremenila ustavo. Papandreu je z ustavo javnemu uslužbencu zagotovil službo do konca življenja, torej se javnega uslužbenca po ustavi ne da odpustiti. Ne samo to. Ustavo so spremenili tako, da je za kakršno koli ustavno spremembo potrebno, da jo sprejmeta dve zaporedni vladi - prva s 50-odstotno podporo v parlamentu, druga pa mora ta isti zakon v parlamentu sprejeti z dvotretjinsko večino. To je seveda danes nemogoče. Pasok je zato naredil ogromno škodo Grčiji. Danes smo se tako znašli v paradoksu, da je 50 odstotkov zasebnega gospodarstva šlo po gobe, javni sektor pa je ostal tak, kot je. Grčija ima velike strukturne težave, ki jih bo zelo težko rešiti, zato lahko spremembe izpelje le tehnična vlada, ki je ne bo skrbelo za politične posledice.
V času najintenzivnejših pogajanj z Atenami, ko se je omenjal tudi ""grexit"", so mnogi pisali o značaju Grkov - da živijo preveč razsipniško za svoj standard, da so premalo delavni in da ne želijo prevzeti odgovornosti za svoje probleme nase. Kako vi gledate na te obtožbe - lenoba, (pretirana) sproščenost, brezskrbnost naj bi bile stereotipno gledano značilnosti Grkov. Se jim s tem dela krivica?Stereotip, da so leni, resnično ne drži. Rakava rana so javni uslužbenci, saj jih je preveč in veliko med njimi se jih na svojem delovnem mestu res ne izkaže. Ampak iz lastnih izkušenj lahko rečem, da zasebni sektor zelo trdo dela, morda lahko rečem, da so celo bolj delavni kot Slovenci, ki imamo običajno dobro mnenje o sebi in svoji delavnosti. Velik problem Grčije sta tudi zdravstvo in šolstvo. Če starši želijo za svojega otroka šolo, ki je videti približno tako kot v Sloveniji, morajo otroka vpisati v zasebno šolo. Javno šolstvo v Atenah je katastrofa. Ko sem pregledoval kurikul javnih šol, sem se zgrozil. Zasebna šola v Atenah, v katero zdaj hodijo moji otroci, je videti tako, kot je bila videti moja osnovna šola pred 35 leti v Sloveniji. Običajna šola. Podobno velja za bolnišnice. Tako kot si Slovenci predstavljamo, da mora biti videti bolnišnica, je tukaj le zasebna bolnišnica. Zato pa je treba tako zasebne šole kot zasebne bolnišnice zelo dobro plačati. To si Slovenci težko predstavljamo.
Omenili ste zdravstvo. Obstaja kakšno zavarovanje ali je treba preglede še posebej plačevati? Kakšne so čakalne vrste?Zdravstveno zavarovanje je precej kompleksno. Veliko je javnih zdravstvenih zavarovalnic, odvisno od panoge, v kateri si zaposlen. Inženirska zbornica je na primer imela svojo zavarovalnico, ampak težnja je, da se te zavarovalnice združujejo. Jaz kot inženir davčno ne morem funkcionirati, če nimam plačanih vseh prispevkov za javno zavarovanje. Če pa hočem hitro obravnavo, če se kar koli zgodi meni ali moji družini, pa moram imeti še zasebno zavarovanje, ki je v rokah velikih mednarodnih podjetij. A javno zdravstvo je slabo. Za veliko noč sem letos padel s kolesom in si zlomil obe roki. Šel sem v javno bolnišnico, saj je bilo treba eno roko operirati. Na operacijo sem čakal 14 dni.
Koliko znaša šolnina v zasebni šoli, je odvisna od prihodkov staršev?Ne, šolnino določa vsaka šola posebej, nekatere imajo boljši sloves, druge slabši. Letna šolnina za enega otroka v osnovni šoli srednjega kakovostnega razreda se začne pri 7.000 evrih, vključno s šolskim avtobusom in nekaterimi dodatki, in znaša nekje do 13.000 evrov. Tudi fakultete obstajajo javne in zasebne. Javne so dokaj dobre, a je na njih razpisanih zelo malo mest, tako da skoraj polovica grških študentov študira v tujini ali na zasebnih univerzah.
Slovenski vodič, ki živi na Rodosu, mi je poleti dejal, da imajo Grki precej drugačen način življenja kot Slovenci in da jim je prioriteta dobra hrana in da se za večerjo zbere vsa družina, avtomobil pa naj jim ne bi bil tako pomemben. Ste tudi sami opazili podobno? Pri čem varčujejo in čemu se ne želijo odpovedati niti v teh kriznih časih? Res je, Grki varčujejo pri vsem, razen pri hrani. No, morda tudi pri hrani, saj so zelo uspešni razni Lidli, haha. Grki imajo res poseben odnos do hrane, morda so le Italijani bolj obsedeni z njo. V Grčiji se dobro in kakovostno je in v tem uživajo, to je pomemben del njihovega življenja. Za večerjo se zbirajo družine verjetno bolj na otokih, v mestih je tega manj, saj je način življenja drugačen. Drži pa, da so glasni in temperamentni.
Njihovi tradicionalni tekmeci pa so Turki, kajne, saj naj bi se Grki in Turki že dolgo gledali precej postrani ...To drži. Turčija - država, ne Turki kot narod - vodi precej agresivno politiko. Turška letala na dnevni bazi že zadnjih 40 let vdirajo v grški zračni prostor, dnevno se v zraku dogajajo incidenti med grškimi in turškimi letali, a o tem se ne sme govoriti. Dejstvo je, da ima Grčija tretji največji oborožitveni proračun v Evropi, kar je za državo z desetimi milijoni ljudmi absurd. Obe državi sta tudi članici Nata, pa med njima obstaja takšna napetost. Popolnoma jasno je, da so zadaj interesi velikih sil, saj je orožje treba prodajati, zato je treba vzdrževati konflikt, v katerem lahko velike zahodne države nato Grčiji prodajajo orožje za te iste kredite, ki jim jih dajejo. Ko je bil sprejet prvi sveženj pomoči, je Nemčija vztrajala, da mora Grčija izpolniti vse oborožitvene pogodbe, ki jih ima z Nemčijo, tudi na primer nakup štirih podmornic. Konflikt med Grčijo in Turčijo je realen, a ga tudi spretno ohranjajo, saj menim, da bi se ga dalo rešiti, če bi imele velike države za to interes.
Koliko Grki poročajo o begunski krizi, glede na to, da je država glavna vstopna točka za prebežnike iz Afrike in Azije? Lani je skozi Grčijo v Evropo prišlo že več kot 800.000 ljudi, kar je res neverjetna številka, država dobiva celo svarila pred izključitvijo iz schengena. Kako velika tema so prebežniki v Grčiji?To se mi zdi nova evropska hinavščina, da Bruselj govori, naj se Grčija izključi iz schengena. Ko se nekdo pred teboj utaplja, ga boš povozil s čolnom ali pustil, da umre, samo da ne bo prišel na tvoje ozemlje? Seveda ne. Grčija ima ogromno meje, ki se je ne da nadzorovati. A tudi če bi jo lahko, kaj naj naredijo s temi ljudmi? Tukaj se ne da postaviti žične ograje. Tako vsaka evropska država prelaga težavo na državo, ki leži južneje od nje, Grčija pač leži najnižje. Ne pozabimo, da Evropejci pod pretvezo širjenja demokracije zelo radi prodajajo tudi orožje v države, iz katerih izvirajo begunci.
Grčija je bila sicer vedno zelo odprta in gostoljubna do tujcev. Na začetku 90. let, ko se je svetu odprla Albanija, se je v Grčijo preselilo kar milijon Albancev, ki so se danes asimilirali in postali deli grške družbe. A vrata so bila odprta. Še pred sirsko krizo je bilo v Grčiji ogromno Pakistancev in prebivalcev Bangladeša. Večinoma delajo v poljedelstvu. Grki z otokov seveda prebežnikom pomagajo, a nimajo jim ničesar ponuditi, rešitve za to vprašanje ni na grških otokih.
Da končava z lepšo temo - kam hodijo Grki in tujci, ki živite v Grčiji, poleti na počitnice? So samoumevna izbira grški otoki, imate svojega najljubšega?Popoln absurd bi bil, da bi šli Grki ali mi na morje kam drugam. Dokler sva z ženo živela v Angliji, sva eno leto hodila na počitnice na Hrvaško, drugo leto pa v Grčijo. Obe morji sta enako lepi, a Grčija ima veliko več raznovrstnosti, saj je otokov res ogromno in se med seboj zelo razlikujejo. Odkrivanje otokov se tako nikoli ne konča. Mi najpogosteje hodimo na Naxos, kjer močno piha, kar mi ustreza, saj deskam na morju. Vse, kar potrebujemo, je tam. Hrana je dobra, morje čudovito, klima odlična. Turizem je verjetno edina stvar, ki v Grčiji res deluje, haha.
IZ PRVE ROKE
Najbolj tipičen spominek?
Modro oko.
V preteklosti Aristotel, danes na žalost verjetno Cipras, a o njem ne želim govoriti.
Kava tri evre, pivo 4,5-5 evrov
""Efharisto"" - Hvala.
Grška solata in uzo.
Da so Grki leni. Ne drži.
O čem se trenutno največ govori?
Najbolj tipična ime in priimek?
Ime: Janis ali Jorgos, priimek: Papadopulos.
"
http://www.rtvslo.si/svet/atene-prihajajo-prebezniki-iz-maroka-in-alzirije/382474,prebežniki,"
					2. januar 2016 ob 20:49,zadnji poseg: 2. januar 2016 ob 21:17
					Atene - MMC RTV SLO, STA","
To. G.
",Atene: Prihajajo prebežniki iz Maroka in Alžirije,"Grške oblasti opažajo, da poleg beguncev iz Sirije, ki bežijo pred vojno, v državo prihaja vedno več prebežnikov iz Maroka in Alžirije.
""Imamo nov fenomen: številne Maročane in Alžirce, ki prihajajo,"" je za grški časopis Elefteros Tipos dejal za migracije pristojni namestnik ministra Joanis Muzalas. 
Brez zimskega upada migracijMuzalas je zahteval, da bi morali vse te pribežnike vrniti v njihovo domovino, tako da prek Turčije v Evropo ne bo prišlo še več prebežnikov. V Grčijo slabemu vremenu navkljub dnevno še vedno pride več kot 4.000 beguncev in prebežnikov. Za migracije pristojni namestnik ministra je tudi zavrnil kritike, da Grčija ne nadzoruje svojih meja. Dodal je, da Turčija stori premalo, da bi begunce odvrnila od nadaljnje poti.
December na ravni avgustaPo navedbah Visokega komisariata Združenih narodov za begunce (UNHCR) je lani prek Egejskega morja v Evropo prišlo 851.319 ljudi, od tega 28 odstotkov otrok. 57 odstotkov med njimi je beguncev iz Sirije, 24 odstotkov iz Afganistana. Decembra lani je prišlo 103.000 ljudi, kar je skoraj enako kot avgusta, ko jih je bilo 107.843.
"
http://www.rtvslo.si/kultura/film/hanekejev-film-s-srecnim-koncem/382399,prebežniki,"
					1. januar 2016 ob 13:40,zadnji poseg: 1. januar 2016 ob 14:15
					Calais - MMC RTV SLO, STA","
P. G.
","Hanekejev film ""s srečnim koncem""","Spomladi bo avstrijski filmski ustvarjalec Michael Haneke na severu Francije snemal film z naslovom Happy End, ki se bo osredotočal na družino, vendar se bo naslonil tudi na prebežniško krizo.
Haneke je z ekipo jeseni obiskal Calais, kjer je iskal primerne lokacije za snemanje, so sporočili iz regionalne organizacije Pictanovo, ki pomaga pri produkciji.
Čeprav izbira lokacije namiguje na film, ki bi se lahko pretežno ukvarjal s prebežniki, po besedah predstavnice Pictanova ta tematika ni v ospredju.
Protagonisti večne ljubezni se vselej obrestujejoV filmu bo režiser ponovno sodeloval z Jean-Louisom Trintignantem in Isabelle Huppert, ki sta nastopila tudi v z zlato palmo nagrajenim Hanekejevem filmu Ljubezen (2012). S Huppertovo je režiser sodeloval še v Učiteljici klavirja (2001) in Času volka (2002).
Sicer pa se je Haneke oktobra pridružil akciji 5.500 filmarjev, med katerimi so bila tudi imena, kot sta Juliette Binoche in Michel Hazanavicius; ti so Evropo pozvali, naj ""opravi svojo nalogo"" v povezavi z begunci.
"
http://www.rtvslo.si/slovenija/sefic-lokalnim-skupnostim-hvalezen-za-dobro-sodelovanje-pri-delu-s-prebezniki/382352,prebežniki,"
					31. december 2015 ob 12:59,zadnji poseg: 31. december 2015 ob 13:42
					Ljubljana - MMC RTV SLO, STA","
Sa. J.
",Šefic lokalnim skupnostim hvaležen za dobro sodelovanje pri delu s prebežniki,"Državni sekretar na notranjem ministrstvu Boštjan Šefic je z obiskom Gornje Radgone, Šentilja murskosoboške policijske uprave in sprejemnega centra Livarna v Dobovi izrazil hvaležnost za sodelovanje pri delu s prebežniki.
Kot so zapisali na spletni strani notranjega ministrstva, se je Šefic z obiskom želel zahvaliti za ""tvorno sodelovanje pri soočanju z migrantsko situacijo"". Šefic in direktor Policijske uprave Murska Sobota Damir Ivančić sta se strinjala, da sodelovanje na tem območju poteka dobro. Verjameta, da bo enako dobro tudi v prihodnje.
Državni sekretar se je v Gornji Radgoni sestal tudi s podžupanom in sodelavci ter se jim zahvalil za podporo in uspešno sodelovanje. Obiskal je tudi centra v Šentilju in Dobovi, kjer je podpornim službam na terenu izrazil hvaležnost za njihov velik prispevek pri delu s prebežniki.
"
http://www.rtvslo.si/gospodarstvo/kljub-koncu-krize-poraba-prebivalcev-ostaja-pod-povprecjem-eu-ja/382260,prebežniki,"
					30. december 2015 ob 15:23,zadnji poseg: 30. december 2015 ob 15:57
					Ljubljana - MMC RTV SLO","

",Kljub koncu krize poraba prebivalcev ostaja pod povprečjem EU-ja,"Po napovedih Umarja bo letošnja gospodarska rast v Sloveniji 2,7-odstotna. Na letni ravni imamo 0,5-odstotno deflacijo, število brezposelnih se zmanjšuje.
Optimizem potrošnikov, ki ocenjujejo, da si lahko privoščijo nakup trajnejših dobrin, kot je stanovanje, se le počasi krepi, po napovedih Evropske komisije pa bo prav domača zasebna poraba ključna za gospodarsko rast v letu 2016, celo bolj kot izvoz.
Slovenija je v skupini držav Evropske unije, ki jih je kriza najbolj prizadela. Kljub lanski triodstotni gospodarski rasti je bil BDP še vedno za 6,8 odstotka nižji kot ob začetku krize leta 2008. Slovenija je med petimi najbolj zadolženimi članicami EU-ja. Dolg države je na začetku krize znašal 22 odstotkov BDP-ja ali 4.063 evrov na prebivalca. Lani se je povzpel že na 81 odstotkov BDP-ja ali 14.600 evrov na prebivalca, to pa je 21 odstotkov nad maastrichtsko mejo 60 odstotkov BDP-ja. Samo za stroške obresti za posojila je država lani plačala 1,2 milijarde evrov, kar je vsakega prebivalca stalo 1,6 evra na dan ali eno kavo in pol.
Nacionalni računi o gospodarski krizi, ki jih je pripravil statistični urad, kažejo, da je Slovenija po implicitni davčni stopnji na delo (z njo merijo davčno obremenitev dela, kapitala in porabe), ki znaša 35,6 odstotka, na 12. mestu med članicami EU-ja, kar je celo pol odstotne točke manj od evropskega povprečja. Delo je bilo najvišje obdavčeno v Belgiji in Italiji (v vsaki 42,8-odstotno) in najnižje na Malti (23,3-odstotno) in v Bolgariji (24,5-odstotno). Kljub temu slovenski gospodarstveniki tarnajo, da je delo pri nas nadpovprečno obdavčeno.
Kot je za Točko preloma dejal direktor Taba Bogdan Auprih, njihov delavec z bruto mesečno plačo 2.000 evrov prejme 1.000 evrov neto izplačila, v Avstriji ali Nemčiji pa bi ob enaki bruto plači zaslužil najmanj 1.300 evrov. Tudi v Leku opozarjajo, da previsoka obdavčitev dela krni konkurenčnost in odganja strokovnjake. Izračunali so, da nemški strokovnjak v primerjavi s slovenskim pri isti bruto plači 50 tisoč evrov na leto prejme dobrih osem povprečnih slovenskih plač več kot naš strokovnjak, slovenski delodajalec pa zanj plača 5.600 evrov več od nemškega. Kljub temu so številni gospodarstveniki z iztekajočim se letom zadovoljni.
Po mnenju ekonomista Mojmirja Mraka z ljubljanske ekonomske fakultete makroekonomski kazalniki kažejo, da je krize v Sloveniji konec in da smo izplavali iz največjih težav, medtem ko je domača poraba še vedno v krču in se ne krepi tako pospešeno kot v Evropski uniji. Ekonomska politika vlade je po njegovem mnenju podrejena politiki javnih financ, napovedanih reform pa še ni na vidiku. Prihodnje leto bo zelo negotovo, ocenjuje Mrak, tudi zaradi velikih političnih tveganj (terorizem, prebežniki), s katerimi se prvič po 15 letih spopada celotna Evropa.
Andreja Lešnik in Janja Koren, Točka preloma
"
http://www.rtvslo.si/svet/norveska-napoveduje-nasa-azilna-politika-bo-med-strozjimi-v-evropi/382273,prebežniki,"
					30. december 2015 ob 08:58,zadnji poseg: 30. december 2015 ob 14:21
					Oslo - MMC RTV SLO","
K. Št.
",Norveška napoveduje: Naša azilna politika bo med strožjimi v Evropi,"Medtem ko želi Norveška uvesti najostrejšo azilno zakonodajo v Evropi, je korak za njo Nemčija, ki je še pred meseci beguncem izražala dobrodošlico.  
Obstoj konservativne manjšinske vlada norveške premierke Erne Solberg je odvisen od populistične Stranke napredka, katere članica je ministrica za integracijo Sylvija Listhaug (37). Le-ta javno izraža svoje protipriseljensko stališče. ""Tiranija prijaznosti je skozi norveško družbo zavela kot nočna mora,"" je S. Listhaug dejala 16. decembra, ko je bila še ministrica za kmetijstvo, poroča Deutsche Welle.
Nova norveška ministrica za integracijo je tako vladi po šele nekaj dneh opravljanja nove funkcije že predložila več kot 40 predlogov sprememb sedanje azilne zakonodaje, o kateri bo parlament odločal februarja, še pred pomladjo, ko številne države pričakujejo večji prihod prebežnikov v Evropo. Z ostrejšo azilno politiko, bila naj bi najstrožja v Evropi, vlada v Oslu želi narediti državo manj privlačno za prosilce za azil.
Resne posledice za norveški socialni sistemLetos je v tej z nafto bogati državi, ki ima 5,2 milijona prebivalcev, za azil zaprosilo 35.000 ljudi. Listhaugova napoveduje, da bo naslednje leto za azil zaprosilo med 10.000 in 100.000 ljudi.
Na ministrstvu za integracijo poudarjajo, da bi imelo preveliko število prosilcev za azil resne posledice za norveški sistem socialne varnosti. Vlada zato namerava zaostriti pravila pri združevanju družin prosilcev: združitev bo mogoča le, če bo prosilec za azil na Norveškem delal ali študiral najmanj štiri leta. Podeljevanje stalnega bivališča bi podaljšali s treh let na pet. Prav tako želijo za begunce uvesti posebne plačilne kartice z omejeno možnostjo nakazovanja denarja, s čimer bi beguncem preprečili pošiljanje denarja družinam in sorodnikom v tujini.
Zavrnitev na mejiPrebežniki, ki bodo v državo poskušali vstopiti s tranzitnim vizumom iz Rusije, bodo zavrnjeni na meji. Zavrnjeni bodo tudi vsi tisti, ki bodo prišli na Norveško iz držav schengena in ne bodo imeli ustreznih dokumentov. Še posebej pozorni bodo na tiste, ki bodo na Norveško prišli iz Švedske, saj je to glavna pot.
Odobritev statusa začasnega bivališča v državi prav tako ne bo pomenila avtomatične možnosti pridobitve statusa stalnega bivališča. Med drugim bodo morali prosilci za azil, stari od 55 do 67 let, usvojiti znanje norveščine in se naučiti osnovnega znanja o norveški družbi in kulturi, še poroča Deutsche Welle.
Na napovedi ministrice za integracije se je že ostro odzvala norveška človekoljubna Organizacija za prosilce za azil. Kritiki napovedanega ukrepa tudi opozarjajo, da bo Norveška s tem obremenila države na jugu Evrope in vodila ""izolirano politiko"", poroča agencija AFP. A norveška ministrica Listhaug trdi, da bodo ukrepi izboljšali življenje beguncev na Norveškem.
Nemčija: omejitev socialne pomoči za tujce iz EU-jaNemčija bi morala za tujce, ki prihajajo iz držav članic EU-ja, omejiti pravice do socialne pomoči, je za današnjo izdajo časopisa Rheinische Post dejala nemška ministrica za delo Andrea Nahles in se tako odzvala na odločitev zveznega sodišča, ki predvideva, da so do socialne pomoči upravičeni prebivalci EU-ja po šestih mesecih neprekinjenega bivanja v državi.
Po pisanju Rheinische Post gre za odziv na primer, ko je ženska iz Bosne in Hercegovine s švedskim državljanstvom s svojimi tremi otroki izgubila pravico do socialne pomoči. Berlinski zaposlitveni center ji je ukinil nadomestilo za brezposelnost, ker ženska in njena hči kot tujki, ki iščeta zaposlitev, nista upravičeni do nadomestil. Izplačila pomoči so ukinili tudi drugima otrokoma. Glede na odločitev socialnega sodišča so za posamezne primere odgovorne občine, ki tudi nosijo stroške socialne pomoči. Občine so v odzivu na odločitev sodišča opozorile, da bi tako več kot 130.000 ljudi dobilo pravico do socialne pomoči. Obenem so posvarile, da bi s tem ukrepom v nemški socialni sistem ""povabili"" ljudi iz revnejših članic EU-ja.
V Nemčiji je imel upravičenec do socialne pomoči, ki živi sam, do zdaj pravico do 399 evrov mesečno, po novem letu pa bo ta znesek 404 evre, še navaja časopis.
CSU bi že na meji zavračal prebežnike brez dokumentovNa Bavarskem vladajoči krščanski socialisti CSU znova razburjajo s svojimi zahtevami glede begunske politike. Potem ko so pred dnevi prišli na dan s predlogom, da bi moralo biti učenje nemščine in nemških vrednot za prebežnike, ki bodo dlje časa ostali v državi, obvezno, zdaj zahtevajo, da se vstop v državo dovoli le še osebam z veljavnimi dokumenti.
Vstop v Nemčijo bi bil tako mogoč le, ""če lahko oseba predloži veljavne dokumente"". Poleg tega v CSU-ju menijo, da bi bilo treba azilni postopek v primeru, ko prišlek namerno uniči osebne dokumente in pri prošnji za azil navede lažne podatke, ne le prekiniti oziroma upočasniti, ampak v številnih primerih popolnoma ustaviti in tej osebi celo preprečiti kakršno koli možnost pridobitve azila v prihodnje.
"
http://www.rtvslo.si/kultura/drugo/vsemetelkovski-benefit-dogodek-brez-tehnicnih-ovir/382243,prebežniki,"
					29. december 2015 ob 18:32,zadnji poseg: 29. december 2015 ob 19:25
					Ljubljana - MMC RTV SLO","
P. G.
",Vsemetelkovski benefit: dogodek brez tehničnih ovir,"Pred več kot dvema desetletjema se je v duhu demilitarizacije, mirovniškega gibanja in želje po prostoru svobodnega izražanja preskočilo zidove vojašnice na Metelkovi. 
Nocoj na prav tej lokaciji organizirajo benefit za delovanje Protirasistične fronte brez meja - pod motom Za skupen boj proti kriminalizaciji migrantov. 
Pri dogodku gre za odziv na naraščajočo represijo več strani, ki se je vzpostavila kot odgovor na novodobne migracije. S praktičnega vidika pa gre za vsemetelkovski benefit, na katerem zbirajo sredstva, potrebna za nadaljnje solidarnostne kampanje in gradnjo samoorganizirane skupnosti.
""Strategije se sproti podirajo in spreminjajo, a z vsako se odpirajo popolnoma nove razsežnosti omejevanja in zavajanja ljudi: danes bodeča žica ni več žica, temveč tehnična ovira, begunci so nenadoma teroristi, varnost zagotavlja vojska in popoln nadzor, vse, kar je novo, pa se enači s strahom. Dobrodošli v krasni novi svet,"" so zapisali organizatorji v najavi dogodka.
Na solidarnosti temelječa politika deležna kazniKot odgovor na skrajne odzive tako oblasti kot ljudi se je oblikovala Protirasistična fronta brez meja. Ta povezuje posameznike in skupine v izgradnji drugačne politike, ki temelji na solidarnosti. Kot pravijo, se že od samega začetka soočajo s kriminalizacijo, posamezniki znotraj Fronte pa so v zadnjih mesecih prejeli več kot 4.000 evrov kazni zaradi delovanja na terenu. 
Pri Fronti opozarjajo še, da je svoboda gibanja pravica vsakega posameznika in ne privilegij, zato po njihovem mnenju prebežniki ne potrebujejo usmiljenja, temveč spoštovanje, solidarnost in človeško dostojanstvo.
Med drugim bodo nastopili Mirko, N’toko, Samo Boris in M53 v Gala Hali, v Channel Zero zasedbi Nevemnevem in Haiku Garden, v Bizzarnici pri Mariči bo na ogled gledališka predstava Dolores. Po drugih klubih pa se obeta še več razstav, razgovorov in DJ-setov.
"
http://www.rtvslo.si/lokalne-novice/montazni-objekti-za-azilantske-centre-prinesli-poslovni-uspeh-trebanjskemu-podjetju/382095,prebežniki,"
					27. december 2015 ob 14:58,zadnji poseg: 27. december 2015 ob 15:26
					Trebnje - MMC RTV SLO, STA","
T. H.
",Montažni objekti za azilantske centre prinesli poslovni uspeh trebanjskemu podjetju,"Izdelovalec montažnih modularnih objektov in bivalnih zabojnikov Rem iz Trebnjega si - tudi na račun zabojnikov, ki jih izdeluje za nemške begunske centre - letos obeta približno 29 milijonov evrov prihodka.
Direktor podjetja Igor Kastelic je pojasnil, da Rem svoje montažne objekte prodaja po vsej Evropi, predvsem v Nemčiji, Avstriji, Švici, na Madžarskem in v skandinavskih državah, nekaj kupcev imajo tudi v neevropskih državah. Njihov največji kupec s približno tretjino odkupa je sicer njihov sosed Trimo, ki ima kupce tudi na drugih celinah.
Največje povpraševanje po njihovih izdelkih pa od junija letos vlada za montažne objekte, ki jih pretežno v Nemčiji uporabljajo za gradnjo azilantskih domov. Sicer je prodaja na nemškem in švicarskem trgu zrasla tudi pri Removih drugih objektih, je dodal.
Glede prihodnjega leta pa je napovedal, da pričakujejo še za približno petino boljšo rast prodaje montažnih objektov za azilantske domove in druge potrebe.
Dobre napovediLetos v Remu pričakujejo približno dva milijona evrov čistega dobička, hkrati pa se jim dobro poslovanje obeta tudi prihodnje leto, saj so zanj že 80-odstotno razprodani.
Podjetje tudi zaposluje. Letos so tako število zaposlenih s 135 zvišali na nekaj manj kot 160, hkrati imajo zaposlenih približno 40 agencijskih delavcev. Glede na dober poslovni uspeh so delavcem letos izplačali trinajsto plačo in pol štirinajste, obetajo pa si lahko tudi regres v najvišjem mogočem znesku.
Prihodnje leto nameravajo še naprej zaposlovati, vendar v manjšem obsegu kot letos. Za določen čas naj bi zaposlili od 20 do 25 delavcev, na območju trebanjske industrijske cone pa nameravajo povečati svoje proizvodne zmogljivosti in zgraditi dodatno, približno 8.500 kvadratnih metrov pokrivajočo proizvodno dvorano.
Za dodatno zemljišče bodo namenili približno dva milijona evrov, za preostali del naložbe pa še pet milijonov. Gradnjo nameravajo končati leta 2017, sicer pa v podjetju, ki se zaveda, da omenjena visoka rast ne bo dolgotrajna, veliko vlagajo tudi v svoj razvoj, je še povedal Kastelic.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/v-slovenijo-v-soboto-vstopilo-3-242-prebeznikov-drzavo-jih-je-zapustilo-2-554/382061,prebežniki,"
					26. december 2015 ob 20:19,zadnji poseg: 26. december 2015 ob 20:26
					Ljubljana - MMC RTV SLO","
B. R.
","V Slovenijo v soboto vstopilo 3.242 prebežnikov, državo jih je zapustilo 2.554","V Slovenijo jev soboto do 18. ure vstopilo 3.242 prebežnikov, državo pa jih je zapustilo 2.554, so sporočili z Generalne policijske uprave (GPU). Sicer je od 16. oktobra letos v Slovenijo vstopilo skupaj že 361.089 prebežnikov, državo pa jih je zapustilo 347.682.
V sprejemnem centru Dobova Livarna je bilo v soboto ob 18. uri 1.246 prebežnikov, v postojnskem centru za tujce pa jih je nastanjenih 25.
Kot je poročala dopisnica TV Slovenija iz Beograda Marta Razboršek za Dnevnik TVS, se begunski priliv tudi decembra ni zmanjšal, kot je še septembra predvideval Visoki komisariat Združenih narodov za begunce. Takrat je UNHCR menil, da bo decembra po balkanski poti v Evropsko unijo vstopilo do 20 tisoč beguncev, trenutni dnevni val je v povprečju 3.200 ljudi, kar pomeni, da se bo število ta mesec približalo 100 tisoč. Težav na poti za begunce za zdaj ni, iz Šida v Srbiji begunce v Slavonski Brod in nato do Dobove prevažajo Hrvati, Srbija naj bi kmalu začela z vlaki begunce čakati že na makedonski strani meje, tako da jim ne bo treba pešačiti. 
"
http://www.rtvslo.si/evropska-unija/steinmeier-znova-moramo-prevzeti-nadzor-nad-mejami-evrope/382027,prebežniki,"
					26. december 2015 ob 11:39,zadnji poseg: 26. december 2015 ob 11:55
					Berlin - MMC RTV SLO, Reuters","
G. V.
",Steinmeier: Znova moramo prevzeti nadzor nad mejami Evrope,"Evropa mora znova prevzeti nadzor nad svojimi mejami, opozarja nemški zunanji minister, ki ključne korake vidi v oblikovanju evropske mejne straže in tesnejšem sodelovanju s Turčijo.
Nemčija je bila letos priča prihodu več kot milijon prebežnikov, a od terorističnih napadov novembra v Parizu se pojavlja bojazen, da so se na evropsko ozemlje pretihotapili tudi islamski skrajneži, ki bi lahko predstavljali nevarnost novih napadov.
V Nemčiji je ta teden odmevala novica, da je kar nekaj pribežnikov, ki so v državo prispeli s ponarejenimi sirskimi potnimi listi, izginilo iz nastanitvenih centrov in so oblasti za njimi izgubile vsakršno sled. Po besedah bavarskega notranjega ministra Joachima Herrmanna obstaja velika verjetnost, da so omenjeni prebežniki povezani z Islamsko državo.
Nemški zunanji minister Frank-Walter Steinmeier je ob tem opozoril pred označevanjem vseh beguncev za islamske skrajneže, saj po njegovem mnenju veliko teroristov pride iz Evrope.
Vseeno Steinmeier poudarja pomembnost nadzora nad tem, kdo prihaja in odhaja iz Evrope. Pomembna koraka k večjemu nadzoru evropskih meja se mu zdita predlog Evropske komisije o oblikovanju evropske mejne in obalne straže, ki bi imela pravico do posredovanja na zunanji meji članice brez njenega povabila, ter dogovor s Turčijo o zajezitvi prehajanja prebežnikov v zameno za tri milijarde evrov in obljubo o hitrejšem približevanju Evropski uniji.
Savdijci morajo odigrati svojo vlogoV boju proti Islamski državi se nemškemu zunanjemu ministru ključna zdi vloga muslimanskih držav na čelu s Savdsko Arabijo, saj lahko le z njihovo pomočjo uničijo ideološko ozadje islamskih skrajnežev.
Njegove besede sledijo sporočilom podpredsednika nemške vlade Sigmarja Gabriela, oba pripadata nemškim socialdemokratom, ki so v začetku meseca Savdsko Arabijo pozvali k prenehanju podpore skrajnim islamistom.
Med Nemci se že nekaj časa pojavljajo kritike na račun Savdske Arabije in njene vloge pri širjenju skrajnih islamskih idej, še posebej po opozorilih nekaterih nemških poslancev, da savdska monarhija finančno podpira skrajne mošeje v Nemčiji.
Steinmeier je v pogovoru za izdaje nemške medijske hiše Funke Medien Group še enkrat zavrnil možnost sodelovanja nemške vojske v zračnih napadih na položaje Islamske države v Siriji, kjer bo Berlin še naprej sodeloval le v izvidniških operacijah.
"
http://www.rtvslo.si/svet/afriski-prebezniki-vdrli-v-spansko-afrisko-enklavo-dva-sta-pri-tem-umrla/382007,prebežniki,"
					25. december 2015 ob 21:09,zadnji poseg: 25. december 2015 ob 21:25
					Ceuta - MMC RTV SLO, STA","
B. V.
","Afriški prebežniki vdrli v špansko afriško enklavo, dva sta pri tem umrla","Več kot 180 afriškim prebežnikom je uspelo prebiti ograjo in vdreti na špansko ozemlje v Ceuti, španski enklavi na severni afriški obali, obkroženi z maroškim ozemljem. Dva človeka sta pri tem umrla.
Gre za enega največjih vdorov v Ceuto v zadnjih mesecih, zgodil pa se je okoli 4. ure. Prebežniki naj bi izkoristili to, da je bila ograja zaradi božičnih praznikov slabše varovana, poroča nemška tiskovna agencija dpa.
Nekateri prebežniki so preplezali ograjo z bodečo žico z maroške strani, drugi pa so v Ceuto priplavali z morja in ograjo zaobšli, je poročal časnik v Ceuti, El Faro. Dva izmed teh prebežnikov sta utonila. Prostovoljci Rdečega križa so prebežnike, ki se jim je uspelo prebiti v Ceuto, oskrbeli zaradi različnih poškodb, 12 pa jih je bilo zaradi različnih zlomov in podhladitve prepeljanih v bolnišnico. Prebežnike so tudi oskrbeli z oblačili in čevlji, preden so jih prepeljali v začasen sprejemni center v Ceuti, še navaja francoska tiskovna agencija AFP.
Kot je poročala maroška tiskovna agencija MAP, so maroške oblasti prestregle 104 prebežnike, ki so na policiste metali kamenje in proti njim uporabili palice.
Utrjeni in ograjeni enklaviCeuta ima 85.000 prebivalcev in leži nasproti Gibraltarja. Skupaj z drugo špansko enklavo Melillo sta ozemlji, ki imata edino kopensko mejo Evropske unije z Afriko. Španija je lani obe enklavi dodatno utrdila in ogradila kot odgovor na povečano število prebežnikov, ki so želeli iz Maroka prestopiti v Španijo.
Španija je pogosto tarča kritik zaradi obravnavanja prebežnikov, ki želijo prečkati mejo med Marokom in njunima enklavama. Lani na začetku februarja je tako španska policija na prebežnike, ki so podobno kot danes plavali proti Ceuti, celo streljala z gumijastimi naboji. Takrat je utonilo 11 ljudi. Po poročanju Al Džazire je španska vlada policiji nato prepovedala, da prebežnike odganja s streli.
"
http://www.rtvslo.si/slovenija/prostovoljci-bodo-prebeznikom-pricarali-praznicno-vzdusje/381942,prebežniki,"
					24. december 2015 ob 17:35,zadnji poseg: 24. december 2015 ob 17:59
					Dobova - MMC RTV SLO, STA","
Sa. J.
",Prostovoljci bodo prebežnikom pričarali praznično vzdušje,"Prostovoljci bodo v sprejemnem centru v Dobovi prebežnikom, trenutno jih je v centru 142, poskušali polepšati prihajajoče praznike, otroke bo ob prihodu pričakala animacija, ob novem letu pa darila, so sporočili s Slovenske filantropije. 
Primož Jamšek iz Slovenske filantropije je povedal, da je otroška animacija namenjena celi družini, ne zgolj otrokom, saj se razbremenijo tudi odrasli, vsaj za kratek čas. Bolj topel sprejem jim bodo skušali pričarati tudi s praznično okrasitvijo centra in železniške postaje v Dobovi.
Filantropija ob tem opozarja, da ljudje ne potrebujejo zgolj hrane in pijače, ampak jim je treba dati tudi občutek sprejetosti, ne glede na to, ali bodo v Evropi ostali ali ne. ""To ni stvar, o kateri bi mi odločali, to je stvar azilnih politik, mi jim lahko le poskušamo vrniti dostojanstvo,"" je poudaril Jamšek. Kot je dodal Jamšek, se ravno zaradi tega v dobovskem sprejemnem centru trudijo, da bi prebežnike vključili v delo v centru. Tako se pogosto lotijo tudi čiščenja prostorov: ""Vsi znajo čistiti in so zelo veseli, da lahko to naredijo.""
Mnogi si želijo počitkaProstovoljci bodo animacijo prvič pripravili nocoj, če bo odziv dober, jih bodo prihodnji teden morda ponovili. Za novo leto pa filantropija skupaj s predstavniki Visokega komisariata ZN-a za begunce (UNHCR) pripravlja karaoke. Dogajanje bo odvisno predvsem od tega, kako utrujeni bodo prebežniki. Jamšek je pojasnil, da si veliko prebežnikov pred nadaljevanjem poti želi zgolj odpočiti.
Slovenska filantropija v teh dneh zbira tudi darila, ki jih bodo na zadnji dan starega in prvi dan novega leta razdelili prebežnikom. Otrokom bi radi podarili predvsem nahrbtnike ali vrečke za športno opremo, v katerih bi jih pričakala čokolada, uporabna igrača, pobarvanka ali listi papirja in barvice.
Pozornosti so veseli tudi odrasli, zato bo prav tako dobrodošla torba za odrasle s čokolado.
Na policiji pravijo, da bo njihovo delo tudi v prazničnih dneh potekalo tako kot običajno, nekoliko bolj praznično bo le v soboto, ko na obisk v sprejemni center v Dobovi prihajajo Rdeči noski.
Kam odnesti darila?Tisti, ki bi želeli obdariti prebežnike, lahko zbrane stvari prinesejo na sedež Slovenske filantropije med 8. in 16. uro, tudi med koncem tedna. Prav tako se stvari zbirajo v Hiši Sadeži družbe Murska Sobota.
Novoletne pakete bodo sestavljali v torek, 29. decembra, med 15. in 18. uro, ter v sredo, 30. decembra, med 9. in 12. uro. Vsi, ki bi radi pomagali, se jim lahko pridružijo.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/poti-na-lezbos-ni-prezivelo-18-prebeznikov/381931,prebežniki,"
					24. december 2015 ob 15:48,zadnji poseg: 24. december 2015 ob 20:11
					Atene - MMC RTV SLO, STA","
A. P. J.
",Poti na Lezbos ni preživelo 18 prebežnikov,"V Egejskem morju je potonil prenapolnjen čoln s prebežniki, ki je plul iz Turčije na grški otok Lezbos. Utonilo je 18 ljudi, med njimi tudi šest otrok. Dva prebežnika še pogrešajo.
Leseni čoln je v razburkanem morju potonil približno tri kilometre od turške obale. Potnike išče turška obalna straža, tudi s pomočjo potapljačev, saj se bojijo, da je več ljudi ujetih v potopljenem čolnu. Med rešenimi je tudi enoletni otrok.
To je že tretja nesreča čolna s prebežniki v Egejskem morju ta teden. V torek jih je utonilo 11, v sredo 13.
V Pirej v štirih dneh 10.000 ljudiV pristanišče v grškem mestu Pirej so sicer na treh trajektih pripeljali okoli 1.700 prebežnikov, ki so pred tem iz Turčije prišli na grške otoke Lezbos, Kios in Samos. V Pirej je tako od ponedeljka prišlo več kot 10.400 prebežnikov.
Italijanska obalna straža pa je sporočila, da so v osrednjem Sredozemlju od torka rešili že 1.180 prebežnikov, od tega danes 371.
Visoki komisariat ZN za begunce (UNHCR) in Mednarodna organizacija za migracije (IOM) sta ta teden objavila, da je v Evropo letos prišlo že več kot milijon prebežnikov, večina po morski poti. Več kot 800.000 jih je na staro celino prispelo preko Grčije.
Podtaknjena požara v NemčijiV podtaknjenih požarih v dveh poslopjih, v katerih živijo ""ljudje tujega izvora"", je bilo v kraju Wallerstein v Nemčiji ponoči ranjenih 12 ljudi, med njimi sedem mladoletnikov. Policija je potrdila, da bi lahko šlo za ksenofobni napad, da pa preučujejo tudi morebitne druge motive. Prijeli so zelo pijanega 22-letnika, ki je bil v času požarov blizu poslopij.
Gre za zadnjega v vrsti incidentov proti migrantom in tujcem v Nemčiji, kjer je letos za azil zaprosilo okoli milijon ljudi, večinoma iz držav z Bližnjega vzhoda, kjer divjajo vojne. Do sredine novembra so oblasti obravnavale 1.610 nasilnih zločinov proti migrantom in njihovim bivališčem.
"
http://www.rtvslo.si/begunska-kriza/plovba-po-egejskem-morju-usodna-za-13-prebeznikov/381842,prebežniki,"
					23. december 2015 ob 15:00,zadnji poseg: 23. december 2015 ob 15:35
					Atene - MMC RTV SLO, STA","
A. V.
",Plovba po Egejskem morju usodna za 13 prebežnikov,"V Egejskem morju se je prevrnil čoln s prebežniki, pri čemer je utonilo 13 ljudi, med njimi tudi sedem otrok.  
Prenapolnjen čoln se je ponoči prevrnil v bližini grškega otoka Farmakonisi, tako da je v mrzlem morju končalo 29 ljudi. Obalna straža in tamkajšnji ribiči so ob pomoči helikopterja zjutraj izpeljali reševalno akcijo in rešili 15 ljudi, ena oseba pa je še vedno pogrešana.
V torek utonilo 11 beguncevDve osebi sta v kritičnem stanju zaradi podhladitve in sta bili odpeljani v bolnišnico na bližnjem otoku. Tokratna nesreča ni prva ta teden, saj je v torek 11 beguncev utonilo ob obali Turčije, ko se je njihov čoln prav tako potopil.
Letos je med prečkanjem Egejskega morja v Grčijo umrlo okoli 700 ljudi, med njimi mnogo otrok, več kot 800.000 pa se jih je v Grčiji izkrcalo na svoji poti v Evropo.
Obvestilo uredništva: 
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj. 
"
http://www.rtvslo.si/kultura/oder/begunske-zgodbe-na-nemskih-gledaliskih-odrih/381824,prebežniki,"
					23. december 2015 ob 13:05,zadnji poseg: 23. december 2015 ob 14:00
					Stralsund - MMC RTV SLO, Reuters","
N. Ar.
",Begunske zgodbe na nemških gledaliških odrih,"Nemški ustvarjalci so se na aktualno dogajanje odzvali s satirično gledališko igro Azilant v čudežni deželi, s katero opozarjajo, da življenje prosilcev za azil in beguncev v Nemčiji le ni ""raj na račun davkoplačevalcev"".Režiser predstave Asylant im Wunderland Heiko Ostendorf (tudi avtor v sodelovanju z  iransko umetnico Shaghayegh Zafari) je želel predstaviti resničnejšo plat zgodbe nekaterih Nemcev, ki menijo, da prebežniki pri njih uživajo udobno življenje na njihov strošek. Realnost kaže, da milijoni prebežnikov, ki so letos prispeli v Nemčijo, le niso prispeli v raj, in odpira še druga vprašanja. 
""Menijo, da begunci, ki so prišli v Nemčijo, doma niso imeli ničesar, da so živeli v kočah iz valovite pločevine in da bi morali biti hvaležni, da imajo v Nemčiji tekočo vodo. A to je neumnost. Ideja, da tu živijo v čudežni deželi – čeprav nekateri spijo v šotoriščih in v šolah –, je popolni nesmisel,"" je povedal Ostendorf.
Polet v pekel ali rajV predstavi spoznamo dva vladna uslužbenca, pristojna za migrante in begunce, ki s precejšnjo mero humorja v zgodbi na letališču iščeta begunce, ki bi lahko zapolnili naraščajoči primanjkljaj izkušenih delavcev v Nemčiji. Najdeta dva begunca z ustreznimi kvalifikacijami in ju pozdravita z vrtnicami, penino, pivom in kavo, nato pa jima ponudita prevoz z limuzino – direktno v luksuzen hotel. Na njuno presenečenje pa beguncev – Basima in Berschke – ta ponudba ne zanima. V Nemčiji živita že nekaj časa in njuna izkušnja je daleč od tega, kar jima vladna uslužbenca obljubljata. Tabla z urnikom vzletov in pristankov se hitro napolni z urnikom letal, ki pristajajo v ""peklu"", poleti v ""raj"" pa so odpovedani.
Zapor pravil, birokratov, zakonov in obrazcev V nadaljevanju spoznamo zgodbo Basime, ki je v domovini imela dobro službo, udobno stanovanje in se pogosto družila s prijatelji - življenje, neprimerljivo z životarjenjem s še osmimi ljudmi v majhni sobi nemškega begunskega doma, kjer podgane in ščurki niso redkost. Medtem ko so jo v domovini zaprli, ker se je borila za pravice žensk in homoseksualcev, življenje v Nemčiji opisuje kot ""zapor pravil, birokratov, zakonov in obrazcev"" in ga ocenjuje le kot malo boljše, zato se želi odpraviti v drugo državo.
Režiser je njen lik zasnoval na zgodbi svoje prijateljice iz Irana, prav tako pa je pri ustvarjanju predstave črpal iz izkušenj beguncev iz različnih držav, vse od Konga do Srbije. 
Koristni in nekoristni""Želel sem dati glas beguncem, s katerimi sem govoril, in številnim drugim, ki ne govorijo nemško in se tu ne morejo izraziti,"" je povedal Ostendorf.  Ogorčen je tudi nad razumevanjem prebežnikov kot koristne delovne sile in idejo o izbiri teh, ki bi jim država ponudila zaščito glede na njihovo tovrstno koristnost. 
Svoje stališče do tega vprašanja je prelil tudi v prizor, v katerem igralca gledalce nagovorita z vprašanjem, ali so študirali pravo, ekonomijo, tehnične študije ali znanost in – katerega izmed gledalcev tudi ""deportirata"" zaradi njegove ali njene premajhne koristnosti.  ""Kategorizirati ljudi, ki potrebujejo pomoč, v koristne ali neuporabne je nehumano,"" je prepričan Ostendorf.  
"
http://www.rtvslo.si/svet/nemcija-isce-pobegle-prebeznike-s-ponarejenimi-sirskimi-dokumenti/381816,prebežniki,"
					23. december 2015 ob 11:27,zadnji poseg: 23. december 2015 ob 11:38
					Berlin - MMC RTV SLO","
T. J.
",Nemčija išče pobegle prebežnike s ponarejenimi sirskimi dokumenti,"V Nemčiji so priznali, da je kar nekaj prebežnikov, ki je v državo pripotovalo s ponarejenimi sirskimi potnimi listi, pobegnilo iz nastanitvenih centrov. 
Kot je potrdil tudi bavarski notranji minister Joachim Herrmann, obstaja velika verjetnost njihove povezanosti z Islamsko državo. Potni listi so namreč podobni tistima, ki so ju našli pri dveh skrajnežih v terorističnih napadih v Parizu.
Po uradnih podatkih iskanje prebežnikov s ponarejenimi dokumenti že poteka. Nemške oblasti iščejo 12 ljudi, ki so izginili po prihodu v državo. Ponarejeni oziroma ukradeni potni listi naj bi bili pridobljeni iz istega vira kot dokumenti pariških napadalcev, navaja Bild. Dvanajsterica je v Nemčijo vstopila pred napadi v Franciji, zaradi preobremenjenih zmogljivosti pri registracijskih postopkih pa se je za njimi izgubila sled.
Dva s takšnima potnima listoma tudi v Avstriji Po neuradnih podatkih je v Nemčiji okoli 250.000 neregistriranih prosilcev za azil, saj so v državo lahko vstopili brez registracije. Po prihodu v državo naj bi se ti ljudje registrirali, a so temu namenjene pisarne preobremenjene in so prebežniki primorani na to čakati tudi po nekaj tednov. Na meji naj jim po poročanju celo ne bi jemali prstnih vtisov. Številni po prihodu v državo tako izginjajo brez prijave. Po podatkih Bilda naj bi to veljalo za okoli 30 odstotkov prebežnikov. Neimenovan vladni vir je dodal, da točnih številk nimajo in da ne vedo, ali so sploh še v Nemčiji.
Pred tednom dni sta bila dva moška že aretirana v Avstriji. V prebežniškem nastanitvenem centru so pri njiju našli sumljivo povezavo s skrajneži, ki so pripravili napad v Parizu. Tudi ta dva sta v istem času kot načrtovalci napada v francoski prestolnici uporabljala ponarejena sirska potna lista. 
"
http://www.rtvslo.si/slovenija/triglav-na-siciliji/381781,prebežniki,"
					23. december 2015 ob 06:30,zadnji poseg: 23. december 2015 ob 08:01
					Rim - MMC RTV SLO","

",Triglav na Siciliji,"Ko je jasno, se iz Auguste, zaspanega, razvlečenega mesta na vzhodni obali Sicilije, kot da bi bila s svinčnikom narisana na nebo, vidi Etna. Pristanišče, vojaško in civilno, se razteza čez ves globoko zajedeni zaliv. Tu je privezan tudi Triglav, kadar ni na patruljni plovbi.
Ognjenik je novembra spet poskrbel za sapo jemajoči spektakel, visoko v zrak je bruhal lavo in kamenje, žareča gmota se je kot goreča kača vijugasto zlivala po pobočju, medtem ko so gospodinje po mestecih ob vznožju gore, vdane v usodo ljudi, ki jih nič več ne more presenetiti, pometale vulkanski pesek z dvorišč in se pritoževale, da zaradi nadležnega prahu ne morejo obešati perila na zunanje vrvi, da bi jih tam posušilo sonce.
Ko sem se iz Rima odpravila na obisk slovenske vojaške ladje Triglav, je bila Etna kot napol ugasli taborniški ogenj, iz katerega se vije samo še tanek, žalostno spotegnjeni oblaček dima.
Augusta ima poznobaročno mestno jedro tako kot veliko bolj slavni, večji in bogatejši sosedi Siracusa in Ragusa, a ga skoraj ne najdeš med industrijskimi objekti in v nebo štrlečimi dimniki rafinerij. Augusta je največji petrokemični center v Evropi.
Pristanišče, vojaško in civilno, se razteza čez ves globoko zajedeni zaliv. Tu je privezan tudi Triglav, kadar ni na patruljni plovbi. Slovenska večnamenska vojaška ladja je na Sicilijo priplula sredi oktobra in kmalu postala eden ključnih elementov evropske operacije proti tihotapcem ljudi. Posadka Triglava je iz morja rešila več kot 600 ljudi in onesposobila več tihotapskih plovil. Prepluli so več kot 6.000 morskih milj, 10.000 kilometrov. Ko sem jih obiskala, so se ravnokar vrnili s šestdnevne patruljne plovbe, na kateri na območju 20 morskih milj od obale Libije iščejo tihotapska plovila in z majavih čolnov rešujejo ljudi.
""Z nadrejenega poveljstva dobimo obvestilo in odplujemo na koordinate, ki nam jih dajo,"" reševalno operacijo opisuje poveljnik Triglava, poročnik bojne ladje Andrej Pečar. ""Prvič smo se srečali z gumenjakom, drugič z dvema čolnoma, tako da smo poklicali na pomoč še eno ladjo, ker je bilo migrantov preveč in jih nismo mogli vseh vkrcati, srečali smo se z leseno ladjo, na kateri je bilo 250 migrantov, kar je bilo tudi preveč za nas. Medtem ko smo čakali, da je priplula večja ladja, smo začeli reševati, to pomeni, da smo ljudem razdelili rešilne jopiče, dali smo jim vodo, ker so bili dehidrirani. Ko smo jih začeli vkrcavati na večjo ladjo, je postalo kar kritično, ker je v njihov čoln vdirala voda, bila je ogrožena stabilnost in obstajala je možnost, da se čoln prevrne in vsi popadajo v morje.""

Kako sploh poteka reševanje?Priplujemo na kraj dogodka, vizualno presodimo, kaj se dogaja, ocenimo, koliko je približno ljudi na čolnu, zdaj smo se že toliko izurili, da glede na velikost čolna ugotovimo, koliko jih je: na enem večjem gumijastem čolnu je do 120 ljudi, to lahko rešimo sami, če je večja ladja, pokličemo na pomoč. V vsakem primeru spustimo v vodo svoj čoln s skupino za pregled, včasih tudi dva čolna. Na vsakem so približno štirje ljudje, poveljnik skupine, medicinski tehnik, ki preveri zdravstveno stanje, in posadka čolna za lastno zaščito. Najprej pogledajo, koliko je žensk in otrok, ali so bolni, kaj potrebujejo. Še prej jih je treba pomiriti, saj se čoln lahko prevrne, če se vsi nagrmadijo na eno stran. Potem jim razdelimo jopiče, ki jih skoraj nikoli nimajo, in jih začnemo prevažati na našo ladjo. Ko pridejo na ladjo, izvedemo varnostni pregled, pogledamo, ali imajo orožje ali kar koli, kar bi lahko ogrožalo našo varnost, jih popišemo, poslikamo in posedemo na krmo ladje.
Imajo ljudje s sabo kakršne koli dokumente, ki bi pričali o njihovi identiteti?Večina je brez dokumentov, povejo ime in starost, mi seveda ne moremo preverjati, ali govorijo resnico. Predamo jih italijanskim oblastem in ti potem izvajajo nadaljnje postopke.
Od kod prihajajo ljudje, s katerimi se srečujete?Velika večina je Sircev, ki bežijo pred vojno, med njimi je veliko žensk in otrok. Potem podsaharske države, Nigerija, Somalija, ti ljudje iščejo boljše življenje in med njimi so večinoma mladi moški.
Kakšni so njihovi prvi odzivi, ko vas zagledajo?Izjemno so prestrašeni, takoj vidiš, da se niso zavedali, kam grejo, ko so stopili na čoln. Zelo so hvaležni, prav vidiš hvaležne poglede, ko jih daješ na krov. Po treh, štirih urah, ko so na krovu, so sicer utrujeni, a so tudi pogledi že nasmejani.
Kakšna razlika je med Sirci in Afričani?Ekonomsko velika razlika. V obleki, v tem, kaj nosijo s sabo. Sirci pač bežijo pred vojno, da bi si rešili življenje, imajo denar, Nigerijec, ki je bos, skoraj nag, gre stran za boljše življenje, da bi si nekaj boljšega ustvaril.
Kako se pa vi počutite, ko jih gledate? Kaj vam roji po glavi?Prvič je bil gotovo adrenalin, kri je kar hitreje tekla po žilah, ne veš, ali boš prav izvedel postopek, kaj se bo zgodilo. Zdaj smo se že navadili, tako da je to skorajda že vsakdanje delo. Je pa občutek, ko rešiš človeka, zagotovo dober.
Kako ste se usposabljali za to nalogo?Pripravljali smo se na vse. Najhuje bi bilo, če bi se srečali z mrtvimi na morju, ampak na srečo se to še ni zgodilo. Samo reševanje je dokaj normalen postopek, ki ne vpliva toliko nate. Če bi pa prišlo do stika z utopljenci, pa ne vem, kako bi bilo.
Kako bi se odzvali, če bi izbruhnilo nasilje, če bi imel kdo s sabo orožje?Naša naloga je preprečevati tihotapljenje ljudi, onemogočati tihotapska plovila in organizatorje poti. V migrantih nevarnosti ne vidimo, lahko bi se sicer zgodilo, da bi kdo postal agresiven, a imamo na ladji vojaške policiste, ki so usposobljeni, da takega človeka umirijo in pridržijo, dokler jih ne predamo naprej. Povsem drugače je pri pregledu sumljivih plovil. Tu imamo mandat, dovoljenje, da izvajamo kontrolne preglede, vendar ima naša misija omejitev: če bi prišlo do dejavnega upora, ne posredujemo, temveč se umaknemo predvsem zaradi lastne varnosti.
Ko se je operacija pregona tihotapcev začela, so bili mnogi kritični, saj vojaške ladje delujete samo v mednarodnih vodah, tihotapci pa posel vodijo predvsem z libijske obale. Kako bi jih torej lahko ujeli na morju?Na morju so, veliko jih je, samo dokazati jim je treba, da so tihotapci.
Kako veste, da so tihotapci?Na morju so različni čolni, sumljivega takoj prepoznaš: zdi se, da je ribič, pa ni ribič, lovi, pa ne lovi rib. Na tak čoln gremo, izvedemo pregled, in če dobimo dovolj tehtnih dokazov, lahko čoln in posadko pridržimo.
Ampak zakaj so tam? Zakaj ima tihotapec interes, da je na morju? Pokazalo se je namreč, da čolne upravljajo migranti, ki si s tem plačajo pot, prav tako so nekateri opremljeni s satelitskimi telefoni.Tihotapec ima velik interes, saj varuje svoj čoln, ki prevaža migrante. Opazuje, ali so okoli njega tovorne ladje, vojaške ladje in potem migrantski čoln usmerja proti njim. Včasih izzovejo klic v sili, da potem izvajamo reševanje.
Ste torej neke vrste neuradni humanitarni koridor, ki ga evropska politika zgolj drugače imenuje? Ko sem bila na Lampedusi, so mi prebivalci rekli, da migrantski čolni do njih sploh več ne prispejo, ker jih prestrežejo ladje evropske agencije Frontex, ki ljudi potem varno pripeljejo na kopno.Tega ne bi mogel reči. Naša prva naloga ni, da rešujemo na morju, ampak da preprečujemo tihotapcem, da izvajajo prevoze. Mi smo osredotočeni na tihotapce, medtem ko je Frontexova misija bolj osredotočena na reševanje na morju. Seveda pa tudi mi posredujemo, ko ljudje potrebujejo pomoč.
 Morda smo že pozabili, ampak potem ko je Italija zaradi previsokih stroškov ukinila vojaško reševalno operacijo Mare nostrum, se je Sredozemsko morje med obalama Sicilije in severne Afrike spet spremenilo v grobnico. Samo v prvih štirih mesecih letos je v različnih brodolomih umrlo več kot 1500 ljudi.
Potem se je 18. aprila približno 60 morskih milj severno od obale Libije med Tripolisom in Misrato, pet ur plovbe od južnoitalijanskega otoka Lampedusa, zgodila nova tragedija. 30 metrov dolg ribiški čoln se je med reševanjem na tovorno ladjo, ki jo je italijanska obalna straža po prejetem klicu na pomoč usmerila proti plovilu, prevrnil. Umrlo je več kot 700 ljudi.
Nekaj dni zatem je Evropska unija začela vojaško operacijo za boj proti tihotapcem v Sredozemskem morju. V njej danes sodeluje 22 držav, Slovenija pa je ob Italiji, Španiji, Nemčiji in Veliki Britaniji ena redkih, ki je poleg vojaškega osebja prispevala tudi vojaško plovilo.
Območje, ki ga nadzorujejo vojaške ladje in ki se konča 20 milj pred libijsko obalo, je šestkrat večje kot ozemlje celotne Italije.
V prvi fazi operacije so večinoma zbirali informacije o tihotapskih mrežah in načinu njihovega delovanja. Druga faza se je začela oktobra. Poimenovali so jo Sofija po somalijski deklici, ki se je avgusta med reševanjem iz morja na robu libijskih obmejnih voda rodila na nemški fregati. Zdaj, v drugi fazi operacije, lahko vojaške ladje zasežejo in uničijo tihotapske čolne.
Doslej so jih onesposobile več kot 50, na podlagi zbranih obveščevalnih podatkov pa je italijanska policija aretirala 43 ljudi. Iz morja so vojaške ladje rešile 7400 migrantov, ki so jih prav tako izročili italijanskim oblastem.
V operaciji sodeluje šest ladij, ob Triglavu še italijanska poveljniška letalonosilka Garibaldi, dve nemški, angleška in španska vojaška ladja, države so prispevale tudi štiri letala in tri helikopterje.
V Augusti je 42 pripadnikov Slovenske vojske, 37 članov posadke in pet podpornih članov, Slovenija ima štiri pripadnike tudi na italijanski poveljniški ladji Garibaldi, trije pa so v operativnem poveljstvu operacije, na sedežu operativnega poveljstva italijanskih oboroženih sil v vzhodnem predmestju Rima.
Evropske ladje zdaj delujejo izključno v mednarodnih vodah, če bosta sledili privolitev Libije in resolucija OZN, pa bodo proti tihotapcem lahko posredovali tudi na libijski obali. »Tukaj pa je pomembno poudariti, da bodo te operacije izvedene s kirurško natančnostjo,« pravi italijanski poročnik Rino Gentile s poveljstva v Rimu, »če bomo dobili točno informacijo, da je na obali plovilo, ki je povezano s tihotapci, bomo plovilo uničili v točno usmerjeni operaciji, nato se bomo vrnili na morje. Nobene zasedbe libijskega ozemlja ne bo.«
Operacijo financirajo države, ki v njej sodelujejo, Evropska unija pa je za dvanajst mesecev prispevala 11 milijonov evrov.
Mojca Širok, RTV Slovenija
"
http://www.rtvslo.si/slovenija/ministrica-istrskim-zupanom-obljubila-menjavo-zice-z-drugimi-tehnicnimi-ovirami/381791,prebežniki,"
					22. december 2015 ob 21:34,zadnji poseg: 22. december 2015 ob 23:01
					Ljubljana - MMC RTV SLO","
L. L.
",Ministrica istrskim županom obljubila menjavo žice z drugimi tehničnimi ovirami,"Ministrica za notranje zadeve Vesna Györkös Žnidar je istrskim županom obljubila, da bodo na ministrstvu pripravili analizo o tem, kje bi lahko žično ograjo nadomestili z drugimi tehničnimi ovirami.
Tako so župani dobili zagotovilo, da se bo ministrstvo kljub potrebam po obvarovanju zunanje schengenske meje in obvladovanju prehoda prebežnikov poskusilo približati pričakovanjem županov, med drugim tudi, da se bodo z občinami medsebojno obveščali in tesneje sodelovali.
Župani so bili s temi zagotovili zadovoljni, saj menijo, da je predvsem najpomembneje, da so z ministrstvom vzpostavili dialog. ""Ministrici smo dali  jasno vedeti, da smo složni in da želimo pomagati pri iskanju rešitev, ki bi zaščitile vse prebivalce na tem območju,"" je po sestanku dejal župan Izole Igor Kolenc.
Sicer še ni natančnih informacij, kdaj bi lahko prebežniki prišli na istrske meje, a ministrstvo ima pripravljene simulacije, na podlagi katerih bodo potekale priprave v Istri. Ključno pri tem je po mnenju vseh sodelovanje ministrstva in lokalnih skupnosti.
Lokalne skupnosti namreč niso naklonjene žici, saj po njihovem mnenju ne pripomore k reševanju težav, povezanih s prebežniki, obenem pa bo po mnenju županov povzročila škodo gospodarstvu in turizmu. Kakšne bodo druge tehnične ovire, na sestanku sicer niso dorekli, vendar župani zaupajo ministrstvu, da bo prisluhnilo njihovim zahtevam. 
"
http://www.rtvslo.si/svet/nov-mejnik-v-evropo-letos-prislo-vec-kot-milijon-prebeznikov/381744,prebežniki,"
					22. december 2015 ob 13:20,zadnji poseg: 22. december 2015 ob 13:53
					Ženeva - MMC RTV SLO, Reuters, STA","
A. P. J.
",Nov mejnik - v Evropo letos prišlo več kot milijon prebežnikov,"Število prebežnikov, ki so letos po morju in kopnem prispeli v Evropo, je preseglo milijonski mejnik. Poleg tega je 3.600 ljudi na tej poti umrlo ali so pogrešani.
Kot je sporočila Mednarodna organizacija za migracije (IOM), je bilo med množico, ki so se odpravile na nevarno pot na staro celino, največ Sircev, kar polovica. Petino prebežnikov prihaja iz Afganistana, sedem odstotkov ljudi pa je zapustilo Irak. Do 21. decembra je v Evropi vsega skupaj prišlo 1.005.594 prebežnikov, daleč največ med njimi, več kot 816.000, je na staro celino priplulo po morju v Grčijo. Vstopne države so tudi Bolgarija, Italija, Španija, Malta in Ciper.
""Zavedamo se, da so migracje neizogibne, nujne in potrebne,"" je dejal vodja IOM-ja William Lacy Swing in dodal: ""A ni dovolj, da le preštevamo vse, ki so prišli v Evropo. Treba je ukrepati. Migracije morajo biti varne, zakonite in dovoljene tako za prebežnike same kot za države, ki postanejo njihov novi dom.""
Po napovedih Agencije Združenih narodov za begunce (UNHCR) bo število prebežnikov, ki prihajajo v Evropo, ostalo približno na enaki ravni tudi v letu 2016, a kaj natančno se bo dogajalo, je nemogoče napovedati.
Begunska kriza je zajela tudi Slovenijo. Od 16. oktobra do ponoči je v Slovenijo po podatkih policije prišlo že 357.318 prebežnikov. Večina jih je Slovenijo kmalu po prihodu tudi zapustila. Za mednarodno zaščito je do 15. decembra zaprosilo 127 ljudi, pristojni pa so do takrat rešili 45 prošenj, od tega so štirim prošnjam za mednarodno zaščito ugodili.
Generalna skupščina Združenih narodov je 18. december za mednarodni dan migrantov leta 2000 razglasila zaradi njihovega naraščajočega števila v svetu. Že leta 1990 je na ta datum sprejela mednarodno konvencijo o zaščiti pravic vseh migrantskih delavcev in njihovih družin.
Ob svetovnem dnevu migrantov so iz UNHCR-ja sporočili, da je število migrantov in notranje razseljenih ljudi po vsem svetu preseglo 60 milijonov, kar je najvišja številka do zdaj. Vodja agencije Antonio Guterres je zato pozval k ""obsežni premestitvi"" sirskih in drugih prebežnikov po Evropi in Evropejce pozval, naj prepoznajo pozitiven prispevek, ki ga prebežniki prinesejo družbi.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/alpe-adria-green-zaradi-ograje-kazensko-ovadil-vlado/381715,prebežniki,"
					22. december 2015 ob 09:07,zadnji poseg: 22. december 2015 ob 14:36
					Dobova - MMC RTV SLO, STA","
G. K., Al. Ma. 
",Alpe Adria Green zaradi ograje kazensko ovadil vlado,"V mednarodnem društvu za varstvo okolja in narave Alpe Adria Green so kazensko ovadili slovensko vlado oziroma odgovorne osebe, ki so izdale ukaz za postavitev žične ograje na meji. Menijo namreč, da je vlada s tem kršila temeljna zakonska določila, med drugim je zaradi ograje v mukah poginilo tudi večje število prostoživečih živali.  Zgodovina nas uči, da je vsako postavljanje ovir iz bodeče žice, ki niso branjene z oboroženo silo, nesmiselno dejanje, menijo v društvu. ""Slovenija ne premore dovolj številčne vojske, da bi varovala žično zaporo na tako dolgi meji s Hrvaško, zato je vsakršno postavljanje takšnih zaprek brezumno zapravljanje javnega denarja in ogrožanje varnosti državljanov in prostoživečih živali,"" so zapisali.
V Alpe Adria Green so prepričani, da gre pri postavitvi žične ograje zgolj za ponesrečeno psihološko vojno, ""ki pa je uperjena hkrati tudi proti državljanom, v občutku, da živijo v koncentracijskem taborišču"".
V društvu pričakujejo, da bo tožilstvo primer obravnavalo prednostno in s tem pospešilo postopek za odstranjevanje žične ograje. ""Za morebitne krivce za postavitev ograje, ki se uporablja kot orodje za ubijanje in mučenje prostoživečih živali, pa podalo kazenski pregon,"" so še zapisali v sporočilu za javnost.
V Slovenijo  ta teden prispelo 4.285 prebežnikovV ponedeljek in torek so na železniški mednarodni mejni prehod Dobova iz Hrvaške prispeli štirje vlaki, na katerih je bilo 4.285 prebežnikov. Zadnji vlak je prispel ob 1. uri zjutraj. Zadnji vlak s 1.107 prebežniki je v Dobovo pripeljal ponoči. Po zdravstevni in humanitarni oskrbi ter opravljenih policijskih postopkih so policisti tujce z vlaki in avtobusi spremili proti Jesenicam in Karavankam, od koder bodo pot nadaljevali proti Avstriji.
V sprejemnem centru Dobova je trenutno še 640 tujcev z zadnjega nočnega vlaka. Od 16. oktobra do danes ponoči je v Slovenijo po podatkih policije vstopilo že 357.318 prebežnikov. 

"
http://www.rtvslo.si/slovenija/tudi-v-ormozu-ne-marajo-zicnate-ograje/381637,prebežniki,"
					21. december 2015 ob 09:49,zadnji poseg: 21. december 2015 ob 20:53
					Ormož, Dobova - MMC RTV SLO, STA","
Sa. J., A. Č.
",Tudi v Ormožu ne marajo žičnate ograje,"Nezadovoljstvo zaradi namena vlade, da na celotni meji s Hrvaško postavi žičnato ograjo, še vedno narašča. Konec tedna so v Istri in ob Kolpi priredili protestne shode, žičnate ograje pa si ne želijo niti v Ormožu.
Zaradi ograje v občini Ormož vlada vse večje nezadovoljstvo. Ormoški župan Alojz Sok je že drugič v nekaj tednih na notranje ministrsvo poslal dopis, v katerem izraža pomisleke glede postavitve žičnate ograje. To so že postavili v krajevni skupnosti Kog, gradnjo ograje pa načrtujejo tudi ob kanalu hidroelekratrne Formin.
Notranjemu ministrstvu je v zadnjem dopisu sporočil, da je postavitev ograje od Ormoža proti Forminu v občini Gorišnica ob tamkajšnji hidroelektrarni nesmiselna, saj je že sam kanal hidroelektrarne dovolj velika prepreka.
""Ob tem vas dodatno opozarjamo tudi na veliko prepreko in nevarno oviro, ki jo žična ograja predstavlja za divjad v tem delu naravnega biotopa,"" je še zapisal ormoški župan in predstavnike ministrstva pozval k vnovičnemu razmisleku o smiselnosti takšnega posega.
Prihodi so se umirili, a še vedno v tisočih Število prebežnikov, ki vstopajo v našo državo, se je od začetka drugega prebežniškega vala, ki se je začel v sredini oktobra, drastično zmanjšalo, a Slovenijo vsak dan na poti do ciljne države še vedno prečka več tisoč ljudi. 
V Dobovo je tako danes do 20. ure po podatkih novomeške policije s Hrvaške prišlo 2.145 prebežnikov. Okoli 18.30 je bilo v sprejemnem centru v Dobovi še okoli 496 ljudi, ki so blizu 19. ure z avtobusi nadaljevali pot proti Karavankam. Ob 20. uri pa je na mejni prehod Dobova pripeljal še en vlak s 1.133 prebežniki, pri čemer pred polnočjo pričakujejo še en vlak z okoli 1.000 prebežniki, so sporočili s policije.
"
http://www.rtvslo.si/slovenija/foto-iz-kostelske-fare-protest-proti-zici-ki-so-jo-okrasili-in-prerezali/381573,prebežniki,"
					20. december 2015 ob 10:58,zadnji poseg: 20. december 2015 ob 17:00
					Kostel - MMC RTV SLO, STA","
G. K., Foto: BoBo
","Foto iz kostelske Fare: Protest proti žici, ki so jo okrasili in prerezali","Protestnega pohoda in spusta po Kolpi se je udeležilo okoli tristo ljudi, ki so žičnato ograjo ponekod tudi okrasili. Da se je deset čolnarjev lahko vrnilo na obrežje, so morali žico prerezati.
Protestniki so se zbrali pred osnovno šolo v Fari in svoj protest najprej izrazili na spontanem zborovanju. Med pozivi vladi, naj odstrani ograjo na obmejnem območju, ki je vedno živelo složno in povezano in kjer do zdaj ni bilo prebežnikov, je prevladovala parola ""Ograja mora pasti"".
Po zborovanju so odrinili na 2,5-kilometrski protestni pohod ob žici proti sosednji nizvodni vasi Slavski Laz. Med potjo so na številnih mestih žičnato ograjo okrasili in jo opremili z različnimi napisi. Vzporedno s pohodom se je po reki spustilo deset čolnarjev in raftarjev, ki pa na cilju zaradi žice niso mogli nazaj na obrežje, zato so jo tam udeleženci tudi prerezali.
Ograja je zarezala v življenja ljudiPohod je ob pomoči kostelske civilne pobude, ki nasprotuje žični ograji ob meji in je do zdaj zbrala približno šest tisoč podpisov za protestno peticijo, pripravilo Turistično športno društvo Kostel. Predstavnica organizatorjev Nataša Letig Žagar je dejala, da so želeli s pohodom mirno in kulturno opozoriti, da je žičnata ograja globoko zarezala v njihovo dolino, da bo pustila dolgoročne posledice, da otežuje življenje ljudem in divjadi in da to ni pravi način za varovanje državne meje.
Protesta so se udeležili ljudje z obeh bregov Kolpe, tako krajani kot občinski svetniki, njihovi hrvaški sosedje in vsi, ki menijo, da je ograjevanje meje napačna poteza slovenske vlade, je še dejala Letig Žagarjeva.
Kolpa ni bila nikoli ločnicaPredsednik hrvaške Udruge Kupa z Broda na Kolpi in predsednik tamkajšnjega mestnega odbora Davorin Klobučar je opozoril, da Kolpa ni bila nikoli ločnica. Slovenski in hrvaški sosedi ob Kolpi dobro sodelujejo, to, kar se zdaj dogaja, pa je norost, je dejal.
Postavljavci ograje očitno sploh niso razmišljali, da bodo z ograjo razdelili dva naroda. Vse to je povsem nepotrebno, saj na tem območju prihod prebežnikov ne predstavlja nobene nevarnosti, hkrati pa že same naravne značilnosti terena otežujejo prehod večjemu številu ljudi, je sklenil Klobučar..
.Ogrožena divjad in turizemObčina Kostel ima kar 26 kilometrov Kolpine rečne struge, ki je zdaj s slovenske strani  ograjena z bodečo žico. Po besedah kostelske županje Lili Butina naj bi tamkajšnja ograja močno ogrožala občinski turizem in divjad, ki ne more prosto do Kolpe in čez njo.
"
http://www.rtvslo.si/slovenija/foto-s-slovensko-hrvaske-meje-cerar-umakni-svojo-zico/381522,prebežniki,"
					19. december 2015 ob 12:31,zadnji poseg: 19. december 2015 ob 18:20
					Sečovlje - MMC RTV SLO, STA","
G. K., Foto: BoBo
","Foto s slovensko-hrvaške meje: ""Cerar, umakni svojo žico!""","Na slovensko-hrvaški meji pri vasi Brezovica so se dopoldne srečali prebivalci slovenske in hrvaške Istre, ki nasprotujejo žičnati ograji. Popoldanski protestni shod pa so pripravili pri Dragonji.
Protestniki proti žici, bilo jih je okoli 200, so se popoldne srečali še na shodu ob mednarodnem prehodu Dragonja, kjer so v treh jezikih, slovenskem, hrvaškem in italijanskem, prebrali Dragonjsko deklaracijo. V njej so poudarili, da želijo Istro brez žice, slovenskega premierja Mira Cerarja in vlado pa hkrati pozvali, naj naredi vse za odstranitev moralno in ekološko sporne žičnate ograje na meji.
Žica v Istri, Evropi in svetu je velika sramota, dokaz nesvobode in strahu, je po poročanju reškega Novega lista dejala Natalija Grgorinić iz Ližnjana in dodala, da to ne predstavlja vrednot istrskih ljudi, ki so toleranca, miroljubnost, svoboda in odprtost v svet. 
""Raje žlica kakor žica""Protestniki so vzklikali ""žica morilka"", ""proti življenju za žico"" in ""raje žlica kakor žica"", prinesli pa so tudi slamnato lutko slovenskega premierja Cerarja in jo obesili na žičnato ograjo, še piše Novi list. Žica straši ljudi in ubija divjad, so opozarjali udeleženci. S hrvaške strani, kjer se je zbralo bistveno več udeležencev, je bilo slišati vzklike: ""Cerar, umakni svojo žico!""
""To ni rešitev in poziv k dialogu, ampak širjenje strahu in sovraštva, tisti, ki je to žico postavil, naj pride in jo tudi umakne,"" je še dejala Grgorinićeva in dodala, da so ljudje ob meji zgroženi nad tem aktom ""barbarstva in nasilja"". 
Za humano EvropoNa shodu ""Proti žici, za humano Evropo"" se je dopoldne v Brezovici zbralo več Hrvatov kot Slovencev, njihovo sporočilo slovenski vladi pa je bilo nedvoumno, in sicer takojšnja odstranitev ograje z žico. ""Postavljanje žice je napaka, ki straši naše ljudi, a nič ne naredi, da bi kogar koli ustavila. Če so ljudje prepotovali tisoče in tisoče kilometrov, jih taka žička ne bo zaustavila,"" je v imenu organizatorjev na slovenski strani povedal Luka Juri.
Smo na svobodni ali okupirani strani?""Žica je moralna napaka naše države. Leta 1942 je bilo zadnjič, ko se je postavljala žica v takšnih dimenzijah okoli Ljubljane. Ne moremo dovoliti, da naša vlada leta 2015 dela isto kot fašistični okupatorji,"" je še dejal Juri in dodal, da je shod ena izmed oblik pritiska na slovensko vlado.
""Žica se nikoli ni postavljala na strani svobodnih držav, ampak so jo postavljale tiste države, ki niso želele, da bi ljudje bežali iz njih. Teoretično torej nekaj nasprotnega od tega, kar nam govorijo. Zdaj pa ne vemo, na kateri strani smo, na svobodni ali na okupirani,"" je izrazil mnenje eden izmed udeležencev.
Simbolična odbojkarska tekmaProtestniki so srečanje označili za druženje prijateljev z obeh strani meje, v okviru protesta pri vasi Brezovica pa so odigrali tudi odbojko čez žico med slovenskimi in hrvaškimi udeleženci shoda. 
Prijateljska tekma je simboličen protest proti postavljanju žičnatih ograj na meji med Slovenijo in Hrvaško ali kjer koli drugje v Evropi. Shod so zastavili ""proti vsem žicam, ki so postavljene na poteh človeške svobode"", so opozorili hrvaški organizatorji..
Na mejni prehod Dobova sta danes iz Hrvaške doslej prispela dva vlaka s skupaj 2.106 prebežniki, prvi nekaj pred drugo uro zjutraj, drugi okoli poldneva.
Naslednji vlak - s 1.116 prebežniki - bo po napovedih hrvaških varnostnih organov iz Slavonskega Broda v Dobovo prispel po 22. uri. 
"
http://www.rtvslo.si/begunska-kriza/sds-vladi-priporoca-iniciativo-za-sprejetje-slovenije-v-visegrajsko-skupino/381469,prebežniki,"
					18. december 2015 ob 17:07,zadnji poseg: 18. december 2015 ob 19:41
					Zagreb - MMC RTV SLO, STA","
T. J., G. K.
",SDS vladi priporoča iniciativo za sprejetje Slovenije v Višegrajsko skupino,"Poslanska skupina SDS-a je v parlamentarno proceduro vložila predlog priporočila vladi za preprečevanje nadaljnjih negativnih posledic prebežniške krize, ograja na hrvaški meji mora stati čim prej.
Medtem je hrvaški premier Zoran Milanović v Bruslju dejal, da so besede slovenskega predsednika vlade Mira Cerarja, ki je govoril o mogočem prihodu prebežnikov prek Istre, smešne in da to ni res.
Cerar je v četrtek v Bruslju povedal, da razume zaskrbljenost in nelagodje istrskih županov, ki pozivajo k umiku žične ograje, a opozoril, da je prejel izrecne napovedi, da lahko hrvaška stran pošlje večje skupine prebežnikov skozi Istro proti Italiji.
""Če je potrebno opravičilo pred javnostjo ...""""To ni res,"" je odgovoril Milanović in dodal, da če Cerar potrebuje opravičilo pred slovensko javnostjo, potem v redu, in da česa več od tega ne more reči. ""V štirih letih dela si mi nikoli ni bilo treba izmišljevati stvari, da bi se opravičil pred hrvaško javnostjo, in svojih odločitev upravičevati s smešnimi pojasnili,"" je dodal Milanović.
Kljub temu je Milanović za konec poudaril še to, da je Cerar zanj v političnem smislu ""dobra novica"" in da so vrednote, za katere se zavzemata njegova stranka in koalicija, zdrave vrednote, za katere bi si želel, da bi jih bilo več v hrvaškem prostoru. ""To je moj kompliment njemu,"" je še dejal hrvaški premier.
Šesta nota v petih tednihHrvaško zunanje ministrstvo je izročilo novo diplomatsko noto slovenskim diplomatom z veleposlaništva v Zagrebu z vnovično zahtevno, naj Ljubljana odstrani žično ograjo z rezili z vseh delov hrvaškega ozemlja, ki jih je sicer omenjala že v prejšnjih notah. Tokratna nota je že šesta v petih tednih zapored. Hrvaška je Slovenijo pozvala, naj uskladi svoja ravnanja z mednarodnimi pravnimi obveznostmi. Zahteva odstranitev žične ograje s točk, ki so določene s pravili obmejnega režima v sporazumu o obmejnem prometu in sodelovanju.
V sporočilu za javnost so zapisali, da so protest poslali zaradi postavitve žice od kraja Bratkovec proti mejnemu prehodu Luke Poljanske na območju občine Zagorska Sela v katastrski občini Poljana Sutlanska. Po mnenju Zagreba je žica tu postavljena na hrvaškem ozemlju. Sporna žica je tudi na območju Harina Zlaka - Podčrtrtek ter hrvaški občini Štrigova v katastrski občini Sveti Urban med cestami Sveti Urban/Veliki Kozlovčak-Kog in Sveti Urban/Mali Kozlovčak-Kog kot tudi v hrvaški občini Kumrovec v katastrski občini Ravno Brezje na območju Risvica-Kunšperk ter v hrvaški občini Hum na Sotli v katastrski občini Prišlin na območju Mali Tabor-Rajkovec.
Priporočila SDS-a vladi Vladi predlagajo sprejetje ukrepov, ki bi onemogočili vračanje prebežnikov v Slovenijo, zavrnjenih v ciljni državi, so sporočili iz stranke. V SDS-u opozarjajo, da Slovenija schengenskih predpisov ne izvaja v celoti, ""kar se bo ob začetku vračanja nezakonitih migrantov lahko vrnilo kot bumerang"". Politika ciljnih držav do prosilcev za azil se močno zaostruje, hkrati pa sosednje države na mejo s Slovenijo pošiljajo vojsko, Avstrija pa je pohitela z gradnjo ograje, so našteli.
Slovenija v Višegrajsko skupino?""Glede na vse navedeno je Slovenija v tem trenutku država, ki postopno postaja vse bolj obkoljena,"" opozarjajo v SDS-u in ocenjujejo, da je ravnanje sosednjih držav očitna nezaupnica slovenski vladi. Treba je nemudoma ukrepati in preprečiti prehod vsem  nezakonitim prebežnikom, so prepričani. ""Samo v tem primeru bo lahko Slovenija dosegla, da se ukrepi drugih držav na naših notranjih schengenskih mejah omilijo in čim prej odpravijo,"" so zapisali.
Zaradi vsega naštetega vladi predlagajo, da v najkrajšem mogočem času začne dejansko izvajati schengenske in druge predpise, hkrati naj začne pogajanja s sosednjimi državami o umiku vojaških enot z meje, ponovni sprostitvi prehodov in odstranitvi ograje na slovenski severni meji. Ograjo na hrvaški meji je treba v najkrajšem mogočem času končati in poskrbeti za njeno zaščito tudi s pomočjo EU-ja, so še zapisali. V enem izmed priporočil vladi SDS predlaga tudi uradni začetek iniciative za sprejetje Slovenije v Višegrajsko skupino..
.Meter žice stane 10,8 evraMinister za razvoj in tehnologijo Zdravko Počivalšek je povedal, da je bilo do srede na slovensko-hrvaški meji postavljenih že 136,5 kilometra ograje. Doslej je stala več kot 1,9 milijona evrov. Tekoči meter celotne ograje je po njegovih besedah stal 13,9 evra, samo žice pa 10,8 evra. Dodal je, da so ograjo nabavili na najbolj mogoč racionalen način in da vsi postopki potekajo v skladu z zakonom o javnem naročanju.
""Veliko je polemik o ograji. Vsi smo pametni, ko poznamo pet milijonov razlogov, zakaj je ne bi imeli. Tudi meni ta ograja niti približno ne ustreza. Živim v krajih, kjer je postavljena. Ta ograja je grozna, grda, nikakršna in moteča v okolju. A ko se moram odločati med varnostjo in tem, da imamo neki tujek v okolju, se bom vedno odločil za varnost,"" je dejal Počivalšek.
""V tem obdobju se odloča o tem, ali bomo imeli Schengen zgoraj ali spodaj. Ob tem, da je naše gospodarstvo odvisno od tega, kako bomo komunikacijsko povezani s področjem, od katerega v največji meri živimo, s katerim v največji meri trgujemo, potem izbire Schengen zgoraj ali spodaj nimamo. Če hočemo ta prostor obdržati takšen, kot je bil doslej, in vam in nam omogočiti prosto gibanje, bomo morali to našo mejo tudi zavarovati,"" je še dodal. ""Takoj ko bodo pogoji takšni, da bodo to omogočali, bo ta ograja odstranjena."" 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/ob-dnevu-migrantov-na-begu-je-vsak-122-zemljan/381448,prebežniki,"
					18. december 2015 ob 13:13,zadnji poseg: 18. december 2015 ob 13:50
					Ženeva/Bruselj - MMC RTV SLO, STA, Reuters","
A. P. J.
",Ob dnevu migrantov: na begu je vsak 122. Zemljan,"Število ljudi, ki so morali zaradi vojn, nasilja in preganjanja po vsem svetu zapustiti domove, bo letos prvič preseglo mejo 60 milijonov, so ob mednarodnem dnevu migrantov opozorili Združeni narodi.
Agencija ZN-a za begunce (UNHCR) je objavila poročilo, ki kaže, kako se je število ljudi, ki živijo kot begunci oz. prosilci za azil ali so notranje razseljeni, v prvi polovici letošnjega leta strmo vzpenjalo. Naraslo je za najmanj pet milijonov, pri čemer je 4,2 milijona ljudi ostalo v svoji državi, 839.000 pa jih je prečkalo meje.
Do konca junija je po vsem svetu tavalo 20,2 milijona beguncev, kar je na primer 45 odstotkov več kot leta 2011. Samo vojna v Siriji je do junija letos ustvarila 4,2 milijona beguncev. ""Ob tem, ko je Sredozemlje letos prečkalo že skoraj milijon prebežnikov, vojne v Siriji in drugod pa se nadaljujejo in ustvarjajo pretresljivo človeško trpljenje, bo leto 2015 verjetno preseglo vse prejšnje rekorde, ko gre za prisilno razseljene po svetu,"" sporoča UNHCR.
Žalosten rekordNapoveduje se, da bo, ko bodo znani podatki za celo leto 2015, dosežen žalosten rekord. Lani je število beguncev naraslo na 59,5 milijona, letos bo, če se bodo napovedi agencije uresničile, preseglo 60 milijonov. To dejansko pomeni, da je na Zemlji na begu vsak 122. človek. ""Prisilne razselitve bistveno zaznamujejo naše čase. Potreba po strpnosti, sočutju in solidarnosti z ljudmi, ki so izgubili vse, še nikoli doslej ni bila večja,"" je pozval visoki komisar ZN-a za begunce Antonio Guterres.
V Evropi letos štirikrat več prebežnikov kot laniMednarodna organizacija za migracije (IOM) je sporočila, da je letos v Evropo po kopnem ali morju prišlo že 991.000 prebežnikov, zato bo to število v prihodnjih dneh zagotovo preseglo milijon. ""To je izjemno,"" je dejal predstavnik IOM-ja Joel Millman, ki je poudaril, da je to kar štirikrat več v primerjavi z letom 2014. Samo od 16. oktobra je v morju med Grčijo in Turčijo umrlo 422 prebežnikov, kar pomeni sedem vsak dan.
Generalna skupščina ZN-a je 18. december za mednarodni dan migrantov leta 2000 razglasila zaradi njihovega naraščajočega števila na svetu. Že leta 1990 je na ta datum sprejela Mednarodno konvencijo o zaščiti pravic vseh migrantskih delavcev in njihovih družin.
Bedenje ob svečkahPri IOM-ju so pozvali, da se ob mednarodnem dnevu v spomin na migrante, ki so umrli na poti v boljše oziroma varnejše življenje, pripravi bedenje ob svečkah. IOM je poleg tega sprožil kampanjo Jaz sem migrant (#iamamigrant) ter zagnal spletno stran iamamigrant.org, na kateri lahko migranti z vsega sveta delijo svoje življenjske zgodbe. Podobne kampanje so v zadnjih tednih sprožili tudi po številnih državah.
Migrantska kriza je zajela tudi Slovenijo. Od oktobra je njeno ozemlje prečkalo že več kot 330.000 ljudi Večina jih je Slovenijo kmalu po prihodu tudi zapustila, za mednarodno zaščito je do torka zaprosilo 127 ljudi. Do zdaj so pristojni rešili 45 prošenj, od tega so štirim prošnjam za mednarodno zaščito ugodili.
"
http://www.rtvslo.si/slovenija/slovenska-vojska-prvic-po-stirih-letih-popravila-razmerje-novih-zaposlitev/381397,prebežniki,"
					17. december 2015 ob 18:27,zadnji poseg: 17. december 2015 ob 18:44
					Ljubljana - MMC RTV SLO, STA","
L. L.
",Slovenska vojska prvič po štirih letih popravila razmerje novih zaposlitev,"V Slovenski vojski so z dejavnejšim pridobivanjem novincev letos prvič po štirih letih izboljšali trend zaposlovanja. Število zaposlitev pa še vedno zaostaja za številom odhodov.
Tako je letos službo v Slovenski vojski zapustilo okoli 320 ljudi, novih zaposlitev pa je bilo 280. Med tistimi, ki so odšli, je 186 zaposlenih odpovedalo pogodbo, preostali pa so takšni, ki jim je pogodba potekla, so se upokojili ali pa jim pravice iz delovnega razmerja mirujejo.
Na ministrstvu za obrambo s temi številkami odgovarjajo sindikatom, ki so trdili, da je zaradi odpovedi pogodbe Slovensko vojsko zapustilo 300 njenih pripadnikov. Na ministrstvu dodajajo še, da ne drži niti trditev o povečevanju bolniške odsotnosti, saj je ta pri manj kot sedmih odstotkih in tako primerljiva s preostalimi meseci.
Slovenska vojska bo, tako ministrstvo, še naprej ostala aktiven delodajalec in bo prihodnje leto zaposlila več kot 300 novih sodelavk in sodelavcev.
Vojska nadaljuje s pomočjo pri prebežnikihSlovenska vojska pa bo tudi v prihodnje pomagala policistom pri varovanju državnih meja in pri nadzorovanju prehoda prebežnikov. Tako je vojska v tem tednu sodelovala pri postavljanju bodeče žice, s katero so ta teden ogradili osem kilometrov državne meje.
Vojska pa logistično podpira tudi civilno zaščito, tako so vojaki prejšnji teden pomagali civilni zaščiti pri prevozu, vojaške kuharske ekipe pa so pripravile in razdelile okoli 1.300 toplih obrokov.
"
http://www.rtvslo.si/slovenija/foto-belokranjci-opozarjajo-da-ograja-skodi-turizmu-ribistvu-divjadi-in-poljedelstvu/381335,prebežniki,"
					17. december 2015 ob 07:59,zadnji poseg: 17. december 2015 ob 10:41
					Ljubljana/Črnomelj - MMC RTV SLO, Radio Slovenija","
Sa. J., foto: Bobo
","Foto: Belokranjci opozarjajo, da ograja škodi turizmu, ribištvu, divjadi in poljedelstvu","Belokranjci, ki zahtevajo popoln umik ograje, so državnega sekretarja med obiskom Črnomlja opozorili, da bo ograja vplivala na izgubo subvencij za obdelovalne površine, prav tako bi lahko ogrozila program Pokolpje.
Slovenija nadaljuje postavljanje žične ograje na meji s Hrvaško. Do zdaj so v 16 občinah postavili 137 kilometrov ograje, državni sekretar na notranjem ministrstvu Boštjan Šefic pa napoveduje, da bodo ograjo postavili na celotni mejo s Hrvaško, saj se mu zdi postavitev popolnoma upravičena.
Nezadovoljstvo med domačini še vedno narašča, v Belokranjci zahtevajo popoln umik ograje, nasprotovanje se krepi tudi na Primorskem. Na območju treh kampov v Vinici so v sredo nekaj sto metrov žične ograje nadomestili s panelno, prav takšno naj bi po napovedih državnega sekretarja Andreja Špenge postavili na vstopno-izstopnih mestih za plovila na Kolpi. Ograjo so v preteklih dneh odstranili tudi na 13 mestih na območju Krajinskega parka Kolpa, da lahko divjad dostopa do vode. 
Belokranjci so državnega sekretarja na sestanku v Črnomlju opozorili, da bo ograja vplivala na izgubo subvencij za obdelovalne površine pa tudi na izpolnitev ciljev programa Pokolpje, skrbijo jih tudi ekološke posledice po večjih poplavah. Sekretar jim je sicer zagotovil, da se na ministrstvu trudijo zmanjšati škodljive posledice, ki bi jih ograja lahko povzročila turizmu, ribištvu in divjadi, je za Radio Slovenija poročal Jože Žura.
"
http://www.rtvslo.si/svet/v-avstriji-prijeli-domnevna-sodelavca-pariskih-napadalcev/381284,prebežniki,"
					16. december 2015 ob 15:36,zadnji poseg: 16. december 2015 ob 16:16
					Salzburg - MMC RTV SLO, Reuters, STA","
A. P. J.
",V Avstriji prijeli domnevna sodelavca pariških napadalcev,"V begunskem centru v Salzburgu so aretirali dva domnevna člana skrajne Islamske države, ki naj bi bila povezana z novembrskimi terorističnimi napadi v Parizu.
Kot je dejal Robert Holzleitner iz državnega tožilstva, gre za francoska državljana s koreninami iz Alžirije oziroma Pakistana, ki sta se oktobra skupaj z nekaterimi člani teroristične skupine, ki je v Parizu ubila 130 ljudi, s pomočjo tihotapcev in s ponarejenimi sirskimi potnimi listi prebila v Evropo in prek balkanske begunske poti dosegla Avstrijo, kjer sta se zatekla v begunski center.
Od ponedeljka sta po pisanju časopisa Kronen Zeitung v preiskovalnem priporu. Salzburško tožilstvo sprva zadeve ni želelo komentirati, ker da gre za zaupno gradivo, nato pa so aretaciji potrdili. Osumljena sta trenutno v preiskovalnem priporu, kjer ju zaslišujejo avstrijski in francoski organi, na avstrijskem tožilstvu pa v okviru preiskave preverjajo tudi namige o morebitnih povezavah aretiranih z napadi v Parizu.
Po poročanju omenjenega časopisa naj bi dvojico izsledili s pomočjo tuje obveščevalne službe, v Salzburgu pa naj bi čakala na ukaze za nove teroristične napade.
Že prej aretirali dva SircaV Salzburgu so sicer jeseni aretirali tudi dva domnevna sirska državljana, ki sta zaprosila za azil, zaradi suma ""sodelovanja v teroristični organizaciji"". Sirca, ki sta stara okoli 20 let, naj bi se pretvarjala, da sta begunca in tako prišla v Salzburg. Pred drugimi begunci in tudi prostovoljci naj bi se hvalila, kako sta v Siriji sodelovala v bojih Islamske države. Odvetnik enega izmed njiju je danes dejal, da njegova stranka zanika sodelovanje z IS-jem. Preiskava proti osumljencema še poteka.
"
http://www.rtvslo.si/evropska-unija/juncker-poslancem-schengen-bo-ostal/381282,prebežniki,"
					16. december 2015 ob 15:03,zadnji poseg: 16. december 2015 ob 16:25
					Strasbourg - MMC RTV SLO, STA", ,Juncker poslancem: Schengen bo ostal,"""Storili bomo vse, da zaščitimo, kar smo zgradili. Schengen bo ostal,"" je v nagovoru evropskim poslancem v Strasbourgu dejal predsednik Evropske komisije Jean-Claude Juncker.        
Juncker je ob tem ocenil, da bo prosto gibanje v schengenskem območju mogoče ohraniti le, če bo Unija zaščitila svoje zunanje meje. V torek predstavljene predloge komisije, ki med drugim predvidevajo vzpostavitev skupne evropske obalne straže in večje pristojnosti agencije za zunanje meje Frontex, pa je označil za ""mehanizem popravila"" schengenskega sistema.
Juncker: Teroristi raje potujejo z letalom kot gumenjakomJuncker je še nadaljeval, da bodo v prihodnje na zunanjih mejah Unije sistematično nadzorovali tudi državljane EU-ja. To je po njegovem mnenju ""cena nevarnega sveta"". Poudaril je, da terorizem ne pozna meja. Na predsodke, da se teroristi skrivajo med prebežniki, ki množično prihajajo v Evropo, pa je predsednik Evropske komisije odgovoril: ""Teroristi raje potujejo z letalom kot z gumenjakom.""
O zaščiti zunanjih meja tudi na vrhu EU-jaJuncker se je pri reševanju begunske krize zavzel za tesnejše sodelovanje s Turčijo, pri tem pa je izrazil upanje, da bodo pri sprejemanju sirskih beguncev iz Turčije sodelovale vse članice Unije. Zaščita zunanjih meja Unije bo tudi ena izmed tem dvodnevnega vrha EU-ja, ki se bo v četrtek začel v Bruslju. Njen pomen so poudarjali številni evropski poslanci, ki so sodelovali v današnji razpravi, med njimi jih je več pohvalilo v torek predstavljene načrte Evropske komisije v zvezi s tem.
Verhofstadt: Mejna in obalna straža ključni za prihodnost Evrope  ""Novi evropski mejna in obalna straža sta ključni za prihodnost Evrope. Brez tega bo schengena konec in 'pingpong z begunci' med državami članicami se bo nadaljeval,"" je izpostavil vodja liberalcev (Alde) Guy Verhofstadt. Po njegovem mnenju morajo voditelji držav članic v četrtek vsaj podpreti načrte Bruslja in pospešiti zakonodajne postopke za vzpostavitev skupne obalne straže, je še dejal.
Fajonovo boli gradnja ograje  ""Schengen je na kocki, države uvajajo okrepljene mejne nadzore,"" pa je dejala poslanka iz Slovenije Tanja Fajon in dodala, da jo boli, ko spremlja gradnjo ograje na slovenskih mejah. Po njenih besedah potrebujemo jasne zaveze institucij, agencij in držav v naši soseščini ter voditeljev na vrhu ta teden. ""Države Zahodnega Balkana ne bodo več dolgo zmožne zagotavljati podporo pritisku beguncev,"" je opozorila. Tudi Fajonova je dodala, da mora biti boljše upravljanje zunanjih meja Unije naša skupna prednostna naloga in ne nevarni poskusi oblikovanja mini schengena, ki bodo razdrli Evropo.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/sefic-ograja-bo-na-celotni-meji-s-hrvasko/381231,prebežniki,"
					16. december 2015 ob 07:30,zadnji poseg: 16. december 2015 ob 19:38
					Ljubljana - MMC RTV SLO, STA","
G. C., Al. Ma. 
",Šefic: Ograja bo na celotni meji s Hrvaško,"Odločitev vlade o postavitvi tehničnih ovir na celotni državni meji je po besedah državnega sekretarja na notranjem ministrstvu Boštjana Šefica popolnoma upravičena. 
Ker se lahko migracijski tokovi v prihodnje spremenijo, je treba takšne ukrepe sprejemati za celotno državno mejo, je poudaril na novinarski konferenci po seji vlade. Osnovni namen tehničnih ovir je uravnavanje migracijskega toka, njihov cilj pa nadzor nad prehajanjem državne meje. ""Glede na slabe izkušnje je ta naša usmeritev popolnoma upravičena,"" je dejal. Poudaril je, da gre samo za začasne ovire, ki jih bodo umaknili takoj, ko bodo ocenili, da lahko tak ukrep nadomestijo z drugimi.
Ob tem je poudaril, da so v zadnjih tednih imeli tudi napovedi, da se lahko migracijski tokovi spremenijo, ene od možnih so tudi ""južne variante"" migracijskih poti. Zato lahko ta migracijski tok v državo pride na drugem koncu meje kot doslej, kar po besedah Šefica pomeni, da je treba ukrepe sprejemati za celotno državno mejo.
Do torka so po njegovih besedah postavili približno 137 kilometrov ograje, in sicer na 36 različnih lokacijah - od Gibine v Razkrižju do Dragonje v Kopru. Ob tem je poudaril, da slovenska meja ostaja odprta, a nadzorovana. Prepričan je, da bodo s tem ukrepom prispevali k zagotavljanju ustrezne stabilnosti in varnosti v državi.
Posledice za živaliŠefic priznava, da ograja prinaša tudi negativne posledice, predvsem za živali. Zato so se odločili, da bodo uporabili kemične snovi, ki odvračajo živali, ter električne pastirje in naletne ograje. Z lovci se tudi dogovarjajo, da bi nekaj delov ograje odprli za prehode živali. Koordinator teh aktivnosti bo lovska zveza, je še pojasnil državni sekretar.
Napovedal je še, da bodo v prihodnjem tednu ocenili položaj in začrtali aktivnost glede prihoda beguncev. Ocenjujejo sicer, da bo migracijski tok obdržal sedanjo intenzivnost, če ne bo bistvenih novih okoliščin. Če pa bodo Nemčija in nekatere druge države omejile število beguncev, ki jih bodo sprejele, pa bo to vplivalo tudi na nadaljnje aktivnosti Slovenije, ki bo morala v tem primeru omejiti vstop v državo, je dejal. 
Ograjo postavlja podjetje MinisZ ministrstva za zunanje zadeve so zaradi številnih poizvedb poslali nekaj pojasnil v zvezi s postavljanjem ograje. Postopek izvaja zunanji izvajalec, podjetje Minis, ker MNZ nima lastne potrebne mehanizacije. MNZ ga ni izbral na javnem razpisu, temveč je predhodno preveril cene pri treh potencialnih ponudnikih. Minis je ponudil 7,69 evra za tekoči meter postavitve tehnične ovire. Podjetje Remont je ponudilo 11,71 evra za meter, podjetje ITSing pa 13,70 evra. Cena vključuje vse stroške postavljanja tehničnih ovir, DDV in vključuje logistiko, pripravo terena in varovalno opremo. 
MNZ je nato brez predhodne objave k oddaji ponudbe pozvalo Minis, pri tem pa prejelo izjavo, da so vsi davki in prispevka podjetja plačani. ""Naročniku v primeru izvedbe tega postopka ni treba preveriti obstoja in vsebine navedb v ponudbi, razen če dvomi v resničnost ponudnikovih izjav,"" so zapisali na ministrstvu. Skupna vrednost pogodbe je 250.000 evrov. 
Šefic je ob tem spomnil, da je vlada sprejela odlok, s katerim je določila, da migracije pomenijo izredne varnostne dogodke, kar pomeni, da je treba zagotoviti hiter in učinkovit nadzor državne meje. ""V teh primerih je nemogoče peljati redne postopke javnega naročanja, zato se je peljal ustrezen postopek s pogajanji brez predhodne najave v skladu z zakonom o javnem naročanju,"" je pojasnil Šefic. 
""Gre torej za popolnoma normalen postopek, izveden v skladu z zakonodajo. To podjetje tudi nima nobene zveze med katerokoli politično stranko in ministrstvom. To moram izrecno poudariti,"" je še dodal.
Vpoklic rezervistov Rezervisti Slovenske vojske (SV) bodo v vojašnicah na Bohinjski Beli, v Mariboru, Pivki in Slovenski Bistrici začeli devetdnevno mobilizacijsko usposabljanje za pomoč pri obvladovanju begunske krize. Načelnik generalštaba Andrej Osterman je 19. novembra podpisal ukaz o vpoklicu pogodbene rezerve, da bi zagotovil vzdržljivost stalne sestave pri obvladovanju begunske problematike.
Od 301 rezervista se jih je javilo 163Tistim, ki bodo prišli na usposabljanje, bodo vročili vpoklice za obdobje od dveh do sedmih mesecev. Pri določitvi trajanja opravljanja vojaške službe bodo upoštevali individualne okoliščine posameznika, predvsem zadržke, ki bi bili povezani s posameznikovim delodajalcem.Pogodbeni rezervisti se bodo usposobili za izvajanje nalog varovanja objektov SV-ja, prijavno-nadzorne službe in logistično-podporne naloge. Slovenska vojska je vpoklicala 301 pripadnika za popolnitev 200 mest, odzvalo pa se je 163 pogodbenih rezervistov. Med vojaško službo, ki jo bodo rezervisti začeli opravljati 4. januarja, bodo imeli enake pravice, kot jih imajo pripadniki stalne sestave SV-ja.

"
http://www.rtvslo.si/news-in-english/slovenia-has-spent-more-than-375-000-on-refugee-health-care/381227,prebežniki,"
					15. December 2015 ob 23:10
					Ljubljana - MMC RTV SLO","

","Slovenia has spent more than €375,000 on refugee health care","As of December 13, Slovenia has spent more than 375,000 euros on health care for refugees. The costs are covered by the Slovenian Health Ministry.
A total of 6,695 migrants have received medical assistance. 330 migrants have been admitted to the Brežice hospital and 550 to other hospitals, Health Ministry state secretary Sandra Tušar said.
According to Tušar, the costs are covered by the Slovenian Health Ministry. The hospitals and health care facilities that treat migrants send the bills to the Health Ministry which reimburses them for the services they provide. The Health Ministry has sent them detailed instructions on how to go about this process.
Four refugees have died in SloveniaTušar said that the Ministry had issued no protocol on how to treat refugees. She added that potential cultural barriers must be considered when working with migrants, and sometimes communication is a problem, but other than that, there are no problems, which is why the ministry had issued no protocol for hospitals.
However, she stressed that the Ministry did issue a protocol for refugee centres, informing them about how to provide medical services in accordance with the International Protection Law.So far, four migrants have died in Slovenian hospitals: two at the Maribor University Medical Centre, one at the Ptuj hospital and another at the Murska Sobota hospital.
Following these deaths, an interministerial group held a meeting to review the laws governing this issue. ""The rules are clear. The municipalities have to cover the costs of a burial and other related costs – unless the deceased person's relatives are present,"" Tušar said, adding that the Ministry of Economic Development and Technology is currently examining other ways of covering these expenses.
A. Č.; translated by D. V.
"
http://www.rtvslo.si/begunska-kriza/slovenijo-ovilo-ze-137-km-ograje-proti-njej-tudi-s-protestnimi-shodi/381145,prebežniki,"
					15. december 2015 ob 08:32,zadnji poseg: 15. december 2015 ob 19:49
					Dobova - MMC RTV SLO, STA","
A. Č., T. H.
",Slovenijo ovilo že 137 km ograje. Proti njej tudi s protestnimi shodi.,"Nezadovoljstvo krajanov s postavitvijo žične ograje na Primorskem se očitno stopnjuje. Na družbenem omrežju Facebook je tako nastala skupina proti bodeči žici in za soboto napovedala shod.
Prvi del shoda naj bi potekal ob 11. uri v naselju Brezovica v koprskem zaledju in naj bi imel poudarek na kulturnem programu, ob 14. uri pa naj bi se shod nadaljeval v vasi Dragonja tik ob istoimenskem mejnem prehodu s Hrvaško.
Skupina na Facebooku Proti bodeči žici v Istri in drugod je sicer namenjena vsem, ki se povezujejo in organizirajo proti delitvi Istre z bodečo žico ali drugimi preprekami, izhaja iz objave na tem družbenem omrežju. Zapis je poleg v slovenščini tudi v hrvaškem in italijanskem jeziku.
Ograja na 36 lokacijahDo danes so sicer postavili 137 kilometrov žične ograje, in sicer na območjih policijskih uprav Maribor, Celje, Murska Sobota, Novo mesto, Ljubljana in Koper, so sporočili iz vladnega urada za komuniciranje.
Ograjo so postavili na 36 različnih posamičnih lokacijah od mejnega prehoda Gibine v občini Razkrižje do doline reke Dragonje v občinah Piran in Koper. Ograjo z žico tako postavljajo v občinah Razkrižje, Ormož, Središče ob Dravi, Podlehnik, Žetale, Bistrica ob Sotli, Rogatec, Podčetrtek, Brežice, Črnomelj, Metlika, Osilnica, Ilirska Bistrica, Piran, Koper in Kozina.
Erjavec poudarja dialog z lokalnimi skupnostmiZunanji minister Karl Erjavec obžaluje, da je treba varnost zagotoviti tudi s postavitvijo tehničnih ovir. Hkrati opozarja, da so te postavljene, da se zavarujemo pred razpršitvijo migracijskega vala, vzroki migracij pa v kratkem še ne bodo rešeni.
""Razumem, da je pač prebivalstvo nezadovoljno zaradi tega, kar se dogaja, vendar moram opozoriti kot zunanji minister, da so se varnostne razmere dramatično spremenile,"" je dejal. Takoj ko bodo ugotovili, da tehnične ovire niso potrebne, bo vlada tudi takoj prenehala izvajati te dejavnosti, je napovedal.
""Mislim, da je odgovornost vlade, da pripravlja ustrezne ukrepe glede na vse te napovedi, res pa je, da bi bilo treba voditi ves čas dialog, tudi z lokalnimi skupnostmi,"" je opozoril zunanji minister.
Tisoči evrov za zdravstveno oskrboZa zdravstveno oskrbo prebežnikov pri nas je bilo do 13. decembra porabljenih več kot 375.000 evrov. Stroške za zdravljenje prebežnikov pokriva ministrstvo za zdravje.
V tem času so ambulantno in bolnišnično oskrbeli 6.695 migrantov, v brežiški bolnišnici jih je bilo 330, v drugih bolnišnicah skupaj pa okoli 500, je za Televizijo Slovenija pojasnila državna sekretarka na ministrstvu za zdravje Sandra Tušar.
Po besedah Tušarjeve stroške za zdravljenje prebežnikov pokriva ministrstvo za zdravje, račune za stroške, ki jih imajo zdravstvene ustanove za oskrbo prebežnikov, tako pošiljajo na ministrstvo, ki jim stroške povrne. V zvezi s tem so na ministrstvu že ob prvem toku prebežnikov izdali navodila, je pojasnila.
V Sloveniji umrli štirje prebežnikiMinistrstvo sicer po njenih besedah ni izdalo posebnega protokola za zdravstveno oskrbo prebežnikov. Kot je dejala, se prebežniki razlikujejo zaradi kulturnih značilnosti, pojavljajo se tudi težave s sporazumevanjem, drugih težav pa ni, zato posebnih navodil tudi za bolnišnično obravnavo ministrstvo ni izdalo.
So pa izdali navodila za obravnavo v sprejemnih in nastanitvenih centrih za migrante ter pojasnili, kakšno zdravstveno varstvo je zagotovljeno v skladu z zakonom o mednarodni zaščiti, je dodala.
Doslej so po besedah Tušarjeve v slovenskih bolnišnicah našteli štiri smrtne primere prebežnikov, od tega dva v Univerzitetnem kliničnem centru Maribor ter po enega v ptujski in murskosoboški bolnišnici.
Kot je pojasnila državna sekretarka, se je po teh primerih sestala medresorska skupina, ki je pregledala vso veljavno zakonodajo. ""Pravila so jasna: za stroške pokopa in stroške mrliške pregledovalne službe poskrbi občina, če seveda ni prisotnih svojcev,"" je pojasnila in dodala, da za zdaj ministrstvo za gospodarski razvoj in tehnologijo še proučuje zakonske možnosti, da bi bilo mogoče tudi drugačno financiranje.
"
http://www.rtvslo.si/lokalne-novice/zaradi-prepovedi-poletov-imajo-mnogi-tezave/381062,prebežniki,"
					14. december 2015 ob 11:49
					Mihalovec - MMC RTV SLO","

",Zaradi prepovedi poletov imajo mnogi težave,"Zaradi prihoda prebežnikov je del slovenskega zračnega prostora zaprt za vse polete, razen tistih, ki jih izvajajo zrakoplovi slovenske vojske in policije. Čeprav so se razmere s prebežniki zdaj umirile in ti prihajajo zgolj z vlaki in napovedani, pa vlada še naprej vztraja z zaporo zračnega prostora ob slovensko-hrvaški meji. 
 Zračni prostor ob vzhodni slovensko-hrvaški meji vse od letališča v Cerkljah ob Krki do Madžarske je že vse od 19. oktobra zaprt. Na tem območju so prepovedani vsi poleti, tako z zračnimi plovili kot droni. Ker se je begunski val zdaj umiril, so prizadeti pričakovali, da bo zapora ukinjena. Vendar je bila za zdaj spet podaljšana, in to kar do konca januarja prihodnje leto. Lastniki letal in drugi uporabniki zračnega prostora so seveda zaradi tega ogorčeni, saj ne vidijo nobene potrebe pa prepovedi poletov, ki mnogim povzročajo tudi precejšnjo gospodarsko škodo.
Jože Cetin, pilot letala in upravljavec vzletišča v Mihalovcu, pravi, da je že skoraj dva meseca popolnoma omejen z letalsko dejavnostjo in so boji, da bo to trajalo še zelo dolgo, saj je zapora zračnega prostora ob slovensko-hrvaški meji spet podaljšana. Sam je naslovil že več vprašanj na Kontrolo zračnega prometa in Agencijo za civilno letalstvo, vendar odgovora ni dobil. Cetin o tem pravi: ""Spraševal sem na agencijo, na kontrolo in na službe, ki se s tem ukvarjajo, vendar odgovorov ni. Prepričan sem, da je bila zapora nezakonita, saj je nista izdala ne vlada ne pristojno ministrstvo. Zapora se lahko izda zgolj po 11. členu Zakona o letalstvu, vendar mi nihče ne zna odgovoriti, kdaj, kdo, zakaj jo je izdal. Vsi zatrjujejo, da niso vojni časi, da živimo v miru in da niso razglašene izredne razmere. Edina napaka za nas letalce je očitno to, da smo tu pri Dobovi, kjer so blizu begunci, pa čeprav teh skorajda ne vidimo več, saj prihajajo z vlaki.""
Letalci na tem območju zaradi prepovedi ne morejo ne poleteti niti pristati. Z ministrstva za infrastrukturo so nam prek Urada vlade za komuniciranje sporočili, da so se za prepoved letenja vseh zrakoplovov nad kriznimi območji odločili zaradi zagotovitve varnosti in obrambnih interesov države in da naj bi ta omejitev veljala do 31. januarja prihodnje leto. Zapisali pa so še: ""Sklep je bil izdan na predlog Ministrstva za notranje zadeve, Policije, in sicer za razloge zagotavljanja javnega reda, varovanja določenih oseb, okolišev in objektov ter zagotavljanja varnosti ljudi in premoženja. Skladno s stališči Vlade RS ter pojavom brezpilotnih letal nad kriznimi območji je MNZ prosilo za prepoved letenja nad kriznimi območji prehajanja celotne državne meje Republike Slovenije in nad objekti vitalne državne infrastrukture ter objekti državnega pomena. Z omenjenim sklepom se je omejilo letenje vseh zrakoplovov, kar vključuje tudi ultralahke letalne naprave, brezpilotne letalne naprave, letalske modele na motorni pogon, padala, jadralna padala in jadralne zmaje in toplozračne balone, v nekontroliranem zračnem prostoru od tal do največ višine 2500 čevljev nad srednjo morsko gladino (MSL) nad kriznimi območji prehajanja celotne državne meje Republike Slovenije ter objekti vitalne državne infrastrukture in objekti državnega pomena.""
Zato so tisti, ki letal nimajo le za svoj hobi, ampak z njimi opravljajo svojo dejavnost, že močno zaskrbljeni. Jože Cetin, ki so mu pred leti zaradi zasilnega pristanka popolnoma uničili njegovo ultralahko letalo in si je moral s pomočjo posojila kupiti novega, je že popolnoma obupan in dodaja: ""Preostane nam samo, da čakamo boljše čase. Ne vem, kaj še lahko pričakujem, da zaprem vse skupaj in prodam, saj bom v to verjetno res prisiljen, če se ne bo hitro kaj spremenilo. Obstajajo posojila, ki so najeta, da smo dejavnost sploh odprli, da smo kupili nov avion, ki pa ne more leteti. Sredstev, da ta posojila vračamo, pa žal iz takih odločitev ni. Sprašujem se tudi, ali mi bo država vsaj upoštevala zmanjšanje stroškov pri podaljšanju uporabnega dovoljenja za vzletišče, seveda ne samo moje, saj nas je do avstrijske meje kar nekaj, ki smo zaradi prepovedi močno oškodovani.""
Piloti, padalci in drugi so prepričani, da je tako stroga omejitev letenja nepotrebna, saj je zaradi prebežnikov ni razglasila še nobena evropska država, niti Madžarska. Upajo, da bo to sprevidela tudi slovenska vlada in da bo to prepoved poletov čim prej odpravila. ""Čas je že, da nekdo sprevidi, da je zaradi beguncev ta vlada sprejela že precej škodljivih ukrepov, med drugim je za ves promet zaprla mejni prehod Rigonce in prekinila mednarodni potniški železniški promet v Dobovi, s čimer je mnogim po nepotrebnem povzročila veliko škode,"" še dodajajo v Posavju.
 Goran Rovan, TV Slovenija
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/v-dobovo-prislo-vec-kot-4-000-ljudi/381068,prebežniki,"
					14. december 2015 ob 11:10,zadnji poseg: 14. december 2015 ob 20:21
					Dobova - MMC RTV SLO, STA","
A. Č.
",V Dobovo prišlo več kot 4.000 ljudi,"Do 18.30 je na železniški mejni prehod v Dobovi s štirimi vlaki prišlo 4.256 ljudi, napovedi prihoda novega vlaka pa slovenska policija ni prejela.
Prvi vlak s 1.042 ljudmi je prispel okoli enih ponoči, nato so si sledili: ob 9.15 je prišlo 1.061 ljudi in ob 15.20 1.041 ljudi. Po oskrbi in opravljenih policijskih postopkih so policisti prebežnike z vlaki in avtobusi spremljali proti Šentilju, Jesenicam in Karavankam. Ob 18.30 je bilo v sprejemnem centru v Dobovi še okoli 1.300 ljudi, ki jih nameravajo z vlakom in avtobusi do 20. ure odpeljati v notranjost države. 
Ob 18.30 pa je v Dobovo iz Slavonskega Broda pripeljal še četrti vlak, na katerem je bilo po podatkih hrvaške policije 1.112 prebežnikov.
 
"
http://www.rtvslo.si/slovenija/cerar-minischengen-je-izmisljotina-ni-ga-in-ne-bo-ga/381053,prebežniki,"
					14. december 2015 ob 09:43,zadnji poseg: 14. december 2015 ob 15:02
					Ljubljana - MMC RTV SLO, STA","
Al. Ma.
","Cerar: Minischengen je izmišljotina, ni ga in ne bo ga","DZ je zastavljal vprašanja vladi. Slovenija napreduje in ima gospodarsko rast, migrantski tok državi torej ni povzročil večje škode, je v v enem izmed odgovorov povedal predsednik vlade. 
Redna decembrska seja državnega zbora bo poslance zaposlovala ves teden. Na predlogu dnevnega reda je 11 zakonskih predlogov - pod sedem izmed njih se je podpisala vlada, pod štiri pa poslanska skupina SDS-a. 
Začetek pa kot vedno prinaša poslanska vprašanja vrhu izvršilne veje oblasti. Tokrat so sicer poslanci bolj kot ne skopi pri obrazložitvi svojih vprašanj.
Grims: Nezaupnica Avstrije naši vladiPoslanec SDS-a Branko Grims je predsednika vlade Mira Cerarja vprašal o političnih in drugih posledicah dejstva, da je Avstrija na naši severni meji začela postavljati ograjo. Poslanec SDS-a namreč meni, da je to nezaupnica dejanjem vlade, saj ta schengenskih predpisov ne izvaja v celoti. 
Cerar: Smo vzor, kar Evropa priznavaPremier je zagotovil, da vlada svojo nalogo nadzora na meji izvaja vzorno in da ji to priznava tudi Evropa. Slovenija pri usmerjanju begunskih tokov po njegovih besedah ravna ""zelo premišljeno"", saj skrbi, da se prebežniki ne razpršijo po državi. Trenutno se s postavljanjem ograje pripravlja na morebitne razmere, v katerih bi morali obvladovati širše begunske tokove. Ti bi se namreč lahko razkropili po Sloveniji, zaradi česar bi se zmanjšala varnost lokalnega prebivalstva.
Res je, da je postavljanje ovir na južni meji lahko ovira gospodarstvu, turizmu in podobnim panogam, zato Cerar upa, da jih bo mogoče čim prej tudi odstraniti. Kljub vsemu pa Slovenija v tem obdobju dosega gospodarsko rast, vedno več je zanimanja tujih vlagateljev, država je napredovala tudi na lestvicah konkurenčnosti.
Na splošno pa je vprašanje migracij evropskih in svetovnih razsežnosti, niti večje države se same ne morejo spopasti s tem, je poudaril premier. Prav tako pa nobena ograja ne bo preprečila navala desettisočev prebežnikov, če EU ne bo našel skupnega pristopa k omejevanju migrantskega toka.
Glede postavljanja ograje na meji z Avstrijo je premier znova pojasnil, da bi se Slovenija - če bi Avstrija želela z ograjo zapirati ali zapirati mejo, kar bi bilo v nasprotju s pravnim redom schengena - zelo ostro odzvala. A te potrebe ni, saj gre le za nekaj kilometrov usmerjevalne ograje, je pojasnil.
NSi o manjšem schengenu""Sprašujem vas, katere konkretne ukrepe bo sprejela vlada, da ne bo zožitve sedanjega schengenskega območja, ki bi Slovenijo izločila iz tega območja,"" se je glasilo vprašanje poslanca NSi-ja Jožefa Horvata. Zapisal je, da v poslanski skupini z zaskrbljenostjo spremljajo namero skupine držav Evropske unije o  vzpostavitvi ožjega schengenskega območja, ki predvideva vzpostavitev schengenske meje na avstrijsko-slovenski mejni črti. Cerarja je zato vprašal, kaj namerava narediti, da Slovenija ostane v schengenu in da se ideje o minischengenu utišajo.
Cerar: Minischengen je izmišljenA premier je te pomisleke odločno zavrnil. Kot je poudaril, je idejo o minischengenu težko utišati, saj te ideje pravzaprav ni, ""spodbujate jo vi in nekateri mediji"". Ideja se je novembra iz ""notranjepolitičnih razlogov"" razširila med nekaterimi politiki na Nizozemskem. Cerar se je, kot je dejal, na to nemudoma odzval in preveril, za kaj gre, nato je dobil zagotovila, med drugim osebno od nizozemskega kolega, da te ideje dejansko ni, da nikoli ni zaživela v nekih resnih razpravah, da je pravzaprav ""popolna izmišljotina"". Tudi v poznejših dneh in tednih se je potrdilo, da ideje minischengena dejansko ni. Je pa medtem, kot je spomnil Cerar, res sledilo ločeno srečanje sedmih držav EU-ja, ki so glavna destinacija za begunske tokove, in to je znova spodbudilo sume, da se te države dogovarjajo o minischengenu.
A to se je izkazalo ""za povsem neresnično"", je zatrdil premier. Te države so se ločeno sestale zgolj zato, ker imajo kot države destinacije za prebežnike isto težavo, še posebej zaradi zahtev določenih držav, kot je Turčija, ki terjajo dodatne preselitve več sto tisoč ljudi v Evropo.
""Ni šlo za nobene formalne pogovore, za nič, kar bi ogrožalo normalen potek dela Evropskega sveta in Evropske unije, in še najmanj za kaj takega, kar bi bilo podobno minischengenu.""
Obenem je premier ponovil, da Slovenija v danih razmerah schengenska pravila izvaja optimalno, kar nam priznavajo tudi v EU-ju. To, kot je spomnil, dokazuje tudi dejstvo, da je Evropska komisija pred dnevi Italijo, Malto, Grčijo in Hrvaško - ne pa Slovenije - pozvala k spoštovanju schengenskih pravil glede registracije prebežnikov.
""Slovenija je v schengenu, bo v schengenu in izpolnjuje svoje dolžnosti,"" je poudaril in zatrdil, da nas nobena država iz schengena ""ne izloča in nas ne želi izločati"", ampak da z njimi dobro sodelujemo pri nadzoru migrantskega toka.
Vlada se trudi za policistePoslanec ZL-ja Luka Mesec je Cerarju postavil vprašanje, koliko sredstev je vlada po nedeljskem koalicijskem sestanku pripravljena nameniti policistom. Ob aktualni stavki policije je Mesec tudi spomnil, da so v ZL-ju že ob sprejemanju fiskalnega pravila opozarjali, da bo vlado čez pol leta ""bolela glava"".
Cerar podrobnosti nedeljskega dogovora koalicijskih partnerjev in ministrov državotvornih resorjev glede sredstev za policiste ni želel razkrivati. Spomnil pa je, da je pogajalska skupina prejela izhodišča, ki jih bo v torek ali sredo predstavila sindikatoma. Cerar je tudi priznal, da se je v preteklih letih nesorazmerno varčevalo na področju policije in obrambe sploh, kar je privedlo do aktualnega položaja, ki pa ga je vlada podedovala.
Premier je dejal, da se v vladi že vse leto zelo trudijo za policiste in da so z rebalansom proračuna za leto 2015 policiji zagotovili nove zaposlitve in nov denar. Predvideli so 300 novih zaposlitev za nedoločen čas, od tega so za 100 policistov predvideli plačana izobraževanja v času delovnega razmerja.
Za 330 policistov na meji so delovno razmerje spremenili iz zaposlitve za določen v zaposlitev za nedoločen čas. Predvideli so dodatnih 30 milijonov sredstev za opremo v letu 2016 in dodatnih 30 milijonov za leto 2017.
Oba policijska sindikata sta po besedah Cerarja sodelovala tudi v pogajanjih s sindikati javnega sektorja, v okviru katerih je bilo namenjenih za 200 milijonov evrov stimulacij in napredovanj zaposlenim v javnem sektorju. Zato mu še vedno ni jasno, zakaj stavka, ko pa se vlada že vse leto ""izrazito trudi, da gre v korak z zahtevami policistov"".
Poslanka SMC-ja Andreja Potočnik pa namerava premierja vprašati, kakšen je bil namen njegovih obiskov v tujini v preteklih tednih in kako jih ocenjuje. 
"
http://www.rtvslo.si/tureavanture/glej-ga-sloven-c/brigita-iz-afganistana-kjer-med-slovenci-vlada-tovaristvo/380856,prebežniki,"
					14. december 2015 ob 06:19
					Ljubljana, Kabul - MMC RTV SLO","
Anja P. Jerič
","Brigita iz Afganistana, kjer med Slovenci vlada tovarištvo","""Živim v oporišču, ki meri približno 600 x 800 metrov in sem odrezana od sveta. Zato me razumite, če bodo odgovori na nekatera vprašanja skopi ali jih ne bo,"" začne pogovor Brigita Jelen, civilistka v Afganistanu.
Prvo minuto, ko Brigito slišiš po telefonu, izžareva energijo, dobro voljo in optimizem. Med razlaganjem afganistanskega vsakdana naju prekine neznosen hrup in Brigita pojasni: ""Oprosti, to je helikopter, vsak dan jih poslušam,"" nato pa razlaga naprej, kako nenavadna so se ji zdela nekatera vprašanja, ki jih zastavimo vsem gostom v tej rubriki, kot je na primer tisto o ceni kave v lokalu. ""Joj, ne moreš verjeti, kako sem se smejala, ko sem videla to vprašanje. Sploh ne vem, ali sem videla kakšen lokal, če že, pa se imenuje Kaboom! ali Petarda,"" razlaga v smehu.
Če kaj drži, drži to, da je Brigita, rojena Savinjčanka, ki se je nato preselila v Koper, posebna ženska. Kot je pred leti dejala za slovenski letalski portal Sierra5, se je po končani srednji šoli za gostinstvo in turizem v Izoli zaposlila na trajektih družbe Transeuropa Shipping Lines, kjer je od delovnega mesta stevardese napredovala do položaja oficirja palube in imela svoj oddelek belega osebja. Nato je bila skoraj dve leti zaposlena na Aerodromu Portorož in v podjetju Alfa Histria, kjer je vadila za letalsko kabinsko osebje. Ne enem izmed poletov je spoznala nekoga, ki je v Kabul, prestolnico Afganistana, nesel prošnjo za delo v gasilskem oddelku ISAF-a (Mednarodna varnostna podporna sila - Natova vojaška misija, ki se je iztekla decembra leta 2014). Takoj je zamikalo tudi njo, poslala je prošnjo in začela delati na vojaškem delu mednarodnega letališča v Kabulu, kjer je skrbela za prijavo na polet, izkrcavanje/vkrcavanje potnikov, iskanje izgubljene prtljage, sestavljanje razporeda poletov ...
Aprila letos pa se je preselila na sedež Natove misije Odločna podpora (Resolute Support), kjer opravlja približno enako delo. Kako bi svoje delovno mesto na kratko označila v slovenščini, Brigita prizna, da niti ne ve. Tako raje opiše svoj vsakdan - zjutraj vnese v tabelo urnik vseh poletov helikopterjev z urami, cilji in rezervacijskimi referencami. Od sedmih zjutraj naprej, ko se letališče odpre za javnost, pa je njena glavna naloga distribucija informacij - potniki pridejo vprašat, na katerem poletu je njihova rezervacija in kdaj je prijava na polet. Na prostem, pred poletom, nato preveri imena in da kratka navodila, kako se hodi, vkrca na helikopter in podobno. Ko se iz helikopterja oglasijo, jim po radiu sporoči, kje lahko pristanejo, koliko potnikov čaka in kako jih razporediti. Po pristanku potnike pospremi k helikopterju. V bazi nimajo samo vojaških poletov, pomagajo tudi družbe, ki sta jih ameriška vojska ali Nato najela, da pomagajo pri prevozu potnikov in tovora.
Po eni strani priznava, da je plačilo v Natovi misiji odlično, po drugi pa se zaveda, za kaj vse je prikrajšana, ker se je odločila za življenje v tako nevarni državi. A kljub temu vsaj za zdaj Afganistana še ne namerava zapustiti.
Zagotovo ste že velikokrat morali pojasnjevati, kako in zakaj ste pristali prav v Afganistanu, ki ima sloves ene najnevarnejših držav na svetu. Kaj odgovarjate, kaj vas je pripeljalo v to državo?Očitno sem res malo poseben ""kaliber"" glede na to, da me razmere v Afganistanu niso odvrnile od tega, da se tam zaposlim. Seveda bi bilo zelo drugače, če bi govorili o službi na terenu, tako pa sem v varovanem oporišču. Bil je čas, da zamenjam službo. Kot letalska stevardesa se preprosto nisem več videla, sem pa od nekdaj želela pridobiti vojaške izkušnje, saj imam rada strukturo, red in disciplino. Moj oče se zdaj verjetno križa ali pa je omedlel, saj kot šestnajstletnica zagotovo nisem bila takšna. Mama ima celo fotografije moje in bratove sobe, kjer je prikazano resnično stanje srednješolke, ki so ji bolj pomembni stripovski junak Zagor, Alan Ford in puljenje obrvi kot pa učenje. Eden izmed razlogov za selitev je bil: ""Enkrat se živi, zdaj imam priložnost."" In pa (kar so bralci do zdaj verjetno že trikrat pomislili) - denar.
Kakšne so vaše naloge, vaš delavnik in ne nazadnje, ste zadovoljni s plačilom?V zadnjih šestih mesecih je bilo kar nekaj sprememb, ena od teh je bila ta, da so mednarodno letališče v Kabulu (KAIA) dali v najem pogodbeniku KBR. Nekaterim od nas so ponudili službo, vendar pa se je vmes ponudila priložnost, da ostanem zaposlena v Natu, le v drugem oporišču. Štirje smo tako dobili delo na sedežu RS-ja in glede na to, da smo še vedno v istem sektorju, je tudi naziv isti. (RS je kratica za Natovo misijo Odločna podpora (Resolute Support), ki je nadaljevanje misije ISAF, saj se je ta konec leta 2014 iztekla. Kot piše na spletni strani misije, namen te misije ni več bojevanje, ampak urjenje, svetovanje in pomoč domačim varnostnim organom. Sedež misije je v Kabulu, trenutno v sklopu te misije deluje sedem Slovencev, op. a.).
Obožujem zdajšnjo službo! Saj sem bila tudi na KAIA zelo zadovoljna, ampak tukaj so stvari malo drugačne. Srečujem namreč še več ljudi, več je poletov. ""Resolute Support Headquarters"" (RS HQ) je namreč oporišče, v katerem je večina vodilnih ljudi, obkroženi smo s številnimi veleposlaništvi in pretok ljudi je ogromen, imam bolj oseben stik z njimi in niti malo me ni sram biti ponosna na to, da me imajo zaradi mojega pristopa radi. Plačilo je enkratno, vendar pa je to ves denar, ki ga imam zdaj. Letalski prevoz domov stane od 900 do 1.200 evrov, odvisno od časa oziroma sezone. Letim iz Kabula do Dubaja in potem iz Dubaja prek Dunaja ali Muenchna, Zuericha ali Frankfurta v Ljubljano. Tam najamem avto ali pa me prideta na letališče iskat brat ali prijatejica. Ja, sem kar malo razvajena ...
Predstavljam si, da je gibanje zunaj oporišča precej omejeno. Se motim, kakšna pravila morate upoštevati, ko zapustite bazo? Kako pogosto se to sploh zgodi?Oporišča mi ni dovoljeno zapustiti. S kršenjem tega pravila sledi odpoved.
Živite torej znotraj oporišča, o kakšni nastanitvi govorimo? Kako je poskrbljeno za osnovne stvari, kot so hrana, elektrika, voda, ogrevanje, medmrežje? Imate tudi kaj, kar bi označili za luksuz? Nastanitev v RS HQ-ju je prijetna, vendar mi je bila soba v KAIA bolj všeč. Tam sem imela okno, ki sem ga lahko odprla. Tukaj je okno v zgornjem kotu sobe in meri pol metra krat en meter. Soba ima štiri omare, dve postelji, dve mizi in dva stola. Prostora pod mizo je za majhen hladilnik do višine 60 centimetrov. Postelja je dvignjena, tako da lahko pod njo shranim kovček, mali zaboj vode in vrečo z umazanim perilom. Joj, kako patetično vse to zveni! Sploh ne vem, ali naj nadaljujem, ko pa zveni tako morbidno ... Soba je ogrevana, imamo medmrežje, ki ne dela prav dobro, telefonskega signala v sobi pogosto ni - je le toliko, da telefon zazvoni, potem pa moram ven, da bi se lahko pogovarjala. Luksuz so velike kopalnice. Sicer so skupne, vendar pa so lepo vzdrževane in je dovolj kabin za prhanje, da ni treba čakati v vrsti.
Menza je grozljiva, v zadnjih šestih mesecih sem shujšala sedem kilogramov. Imamo tajsko restavracijo, kjer so po mojem okusu štiri jedi, in picerijo, v kateri sem redna stranka. Alkohola ni, najboljši približek hmeljevemu napitku je Becks Blue z 0,3 odstotka alkohola. Če bi ob pregledu moje sobe našli alkohol, bi sledila takojšnja odpoved. Če bi mi po kakšnem čudežu uspelo najti pravo pivo (ali pa spila 17 Becks Bluejev) in bi napihala, bi me tudi poslali domov. IMP (mednarodna vojaška policija) ima pravico opraviti preizkus alkoholiziranosti kadar koli in kjer koli. Naj se vam ne smilim zaradi tega, žal naj vam bo, da ne smem v bazi nositi natikačev, ker v njih ne morem teči pred napadalci, haha.
Kako pogosto srečate slovenske vojake, ki delujejo v Afganistanu? Katere države so najbolj številčno zastopane?Največ je seveda Američanov. Vsi ""moji fantje"" (Slovenci) so v Heratu. Če jih poznam ali ne, če smo se slišali samo po telefonu ali pisali po elektronski pošti, tudi če se nikoli več ne bomo videli in čeprav so nekateri starejši od mene, da bi mi lahko bili strici, so vsi moji fantje. Občutek pripadnosti, ponosa in veselja, ki ga kakršen koli stik s Slovenci tukaj povzroči, je nekaj neopisljivega. Samo eno besedo najdem: tovarištvo. Narodnosti, ki jih je v samem Afganistanu malo, so Kanadčani, Novozelandci, Grki in Luksemburžani. Kar precej je Gruzijcev in Makedoncev, ki so naša varnostna služba, pa tudi Nemcev, Romunov, Avstralcev in Britancev.
Poročeni ste z Američanom. Sta se spoznala v Afganistanu, je tudi on zaposlen na letališču?Zdaj je že nekdanji mož. Pa naj vam ne bo nerodno in ne bodite žalostni. Se je pač moralo zgoditi. Ja, spoznala sva se na KAIA, on je bil skrivnosten in molčeč Američan, moje absolutno nasprotje. Bil je vodnik psa, delal je s psi, ki iščejo razstrelivo ob vhodu v kamp, v raznih konferenčnih sobah pred srečanjem vodilnih mož in na različnih točkah, kamor je bil poklican, če je bil alarm. Pojma nimate, kako napenjam možgane, da bi našla prave besede v slovenščini! Vse okrajševalnice, ki se tičejo mojega dela in tudi osebnega življenja, so v angleščini. Tudi ko govorim s Hrvati, Bosanci, Makedonci, govorimo v nam domačem jeziku. Naj vam dam primer. ""Malo prej je prisel ""POC"" in povedal, da bo ""2 star"" prišel na ""lz"" šele, ko bo končal srečanje v ""dfac""."" Prevod: ""Malo prej je prišel koordinator in povedal, da bo generalmajor prišel na potniški terminal šele, ko bo končal srečanje v menzi."" Pa ta stavek je bil še lahek, haha.
Afganistan leži ob starodavni svilni poti, zaradi mnogih osvajanj in narodov velja za kraj z izjemno zgodovino in kulturno dediščino. Koliko pa vam je zaradi varnostnih omejitev sploh uspelo videti samo prestolnico Kabul in druge dele države? Se lahko konec tedna odpravite na izlet?Ne, tega pa pri nas nimamo. Pred leti, ko nam je bilo še dovoljeno omejeno gibanje in sem enkrat na leto potovala iz enega kampa v drugega na kakšno primopredajo s taksijem ali z oklepnim vozilom, sem videla umazanijo, gnečo in nevarnost. Vrata oklepnega vozila so vedno zaklenjena, če bi nas ustavila afganistanska policija ali pa vojska, ki opravlja redni nadzor, bi samo malo odprli okno in se tako pogovarjali. Če bi slutili, da obstaja nevarnost samomorilskega bombnega napada, bi voznik pritisnil na plin, ne glede na udobje potnikov, varnost drugih ljudi v prometu ali škodo, ki bi morebiti nastala na avtu.
Ima Afganistan tudi svojo očarljivo, privlačno plat? V čem jo vidite vi?V ljudeh. Sicer pogrešam gore, ki sem jih na KAIA videla vsepovsod, tukaj pa jih zaradi položaja (smo sredi mesta) ne. Ljudje so se zdaj že toliko navadili na nas, da ne vem, kaj naj si mislim. Po eni strani se z domačini dobro razumem, izmenjamo pozdrave, po drugi strani pa si ne morem kaj, da se ne bi spraševala, kakšen pritisk mora biti zanje razlagati domačim ali sosedom, da delajo za vsiljivca, nekateri nas imajo tudi za sovražnika. Koliko zaradi tega krivijo mene? Ne, ničesar ne jemljem osebno. Ni mi pa vseeno.
Vedno, ko pomislimo na Afganistan, pred očmi vidimo porušena mesta, samomorilske napade in propadlo državo. Ti dogodki so postali že takšna stalnica, da pogosto popolnoma neprizadeto poročamo o tem. Kako pa je živeti v tem okolju, vas je kdaj strah? Je bilo vaše življenje že kdaj ogroženo?Najbolj odkrit odgovor, ki vam ga lahko dam, je: naša življenja so vedno ogrožena. Smo izvrstna tarča za vse raketne napade. In ne, mediji ne poročajo o vsem. Vsak teden je v RS HQ-ju ob določeni uri spominska slovesnost, kratko srečanje vseh vodilnih mož in civilistov, ki želijo prisostvovati, na kateri povejo, kolikšno je bilo število žrtev tisti teden. Povprečno na teden v raznih spopadih in napadih umre od 80 do 125 domačinov. Pomnožite, koliko je to mesečno, letno!
Strah pa me ni. To se ljudem po določenem času enostavno zgodi. Recite temu otopelost ali ""železna jajca"", vaša izbira.
Med prebežniki, ki v zadnjem času množično prihajajo v Evropo, so tudi mnogi iz Afganistana. Pred čim bežijo, zakaj jim talibani strežejo po življenju, kot pripovedujejo mnogi? Za kakšne vrste preganjanje gre?Povejte, kaj ni tudi vam včasih dovolj že samo kretenskih komentarjev na Facebooku ali reklam, ki se stalno ponavljajo na televiziji? Kaj pa razprav v restavraciji, kateri politik je bolj pošten in zakaj je v resnici šlo v tej ali oni razpravi? Kaj ne prekipi vsakemu? Dodajte temu še zatiranje človekovih pravic, skromno hišo brez tekoče vode, prepoved šolanja hčerke in strah, komu bo jutri padlo na pamet, da ste morda simpatizer zahodne kulture in vas bo za kazen malo pohabil.
Seveda je stereotip, da so vsi Afganistanci talibani, povsem napačen in zelo nevaren. Kakšni ljudje pa so Afganistanci, kako živijo? Ali otroci hodijo v šolo, koliko pravic imajo ženske, kakšna je življenjska raven, kakšne so njihove želje?Gospa, ki čisti kopalnice in hodnik v prvem nadstropju našega, samo ženskega bloka, pridno prebira po smetnjaku, preden kar koli vrže stran. Vsak dan se sicer oprha v našem bloku, svoja oblačila (ki jih prinese s seboj) opere na roke in suši na ograji stopnišča, na isti ograji, ki jo je prej prebrisala z viledo, z isto, ki jo ima tudi za stranišče in kopalnice. Recite temu iznajdljivost ali neizobraženost, njej je v korist, mene pa tudi ne moti. Nekateri domačini, ki delajo v piceriji ali PX-u (""Postal exchange"", majhna trgovinica, podobna tistim, ki jih ima vsaka država po svetu in v kateri po navadi prodajajo najnujnejše izdelke), sicer nosijo zaščitna oblačila, kot so mrežica za lase in rokavice za enkratno uporabo, a kaj, ko so te rokavice pogosto iste tudi po kihanju in brisanju nosu.
Kako domačini sprejemajo tujce - ste zanje vsi po vrsti neželeni vsiljivci, odvisno od narodnosti ali vas vidijo kot nekdo, ki jim lahko pomaga pri razvoju in boljši kakovosti življenja?Če nekdo z menoj vzpostavi očesni stik, ga bom pozdravila, ne glede na to, ali je domačin, pogodbenik ali vojak; ne glede na to, ali pozna jezik, v katerem mu želim dobro jutro ali ne. Začnem pri sebi, predstavljam vzgojo, ki sem je bila deležna, zastopam državo, katere zastavo nosim na levi roki. Nikoli ne bom omalovaževala drugih narodnosti, bom pa pokazala, od kod sem jaz. No, zdaj vidim, da le nisem zastonj hodila v turistično šolo, če pa celo Afganistancem prodajam lepote naše dežele, haha.
Kako vidite razvoj države v času, odkar živite v Afganistanu? Opažate kakšne spremembe na bolje ali država vse bolj tone?Niti najmanjše razlike ne vidim. Res, niti najmanjše. Napredka v Afganistanu nikoli več ne bo. To je moje mnenje. Razlog je v politiki, nadzoru zahodnih držav nad vsem, kar leži vzhodno od Združenih arabskih emiratov.
Kako so videti božično-novoletni prazniki v letališkem oporišču sredi Kabula?Joj, pa tako lepo nama je šlo! Zdaj pa bum! Depresija! Sosede so okrasile vrata, prostora za božično drevesce v sobah ni, pesem Sveta noč ne bo odmevala po kampu. Trudim se biti čim bolj spodbudna in potolažiti ljudi, ki jim božični čas povzroča skoraj fizično bolečino. Vojaki in tudi pogodbeniki, ki od doma preživijo 6, 9 ali 12 mesecev, imajo vsi bolj ali manj trde mišice in mehko srce. Vsi morajo biti pogumni, neustrašni. Vsi morajo biti ""superženske"" in ""supermoški"". Če pokažejo čustva, so mevže, in če se raznežijo, ne vzbujajo zaupanja kot nekdo, ki naj bi branil brata, domovino in načela.
Afganistan je z izjemo juga precej gorata država. Kako hude so zime, ali zapade veliko snega, kakšne so zimske temperature in kakšne so razmere takrat?Kabul leži na visoki nadmorski višini in zato ob pravih zimskih in niti malo idiličnih dneh nosimo 80-denske najlonke, termonogavice, tople hlače, dve majici z dolgimi rokavi in jakno. In zimske škornje, kapo, šal in rokavice. Ko temperatura ob desetih zvečer pade na -5 stopinj Celzija, sem videti kot telebajsek.
V Sloveniji se mnogi snega veselijo zaradi zimskih radosti. V Afganistanu obstaja nekaj smučišč, predvsem pri mestu Bamijan. Ste jih morda že preizkusili?V Afganistanu sneg pomeni nižje temperature in otežen promet, pomeni, da je treba najti nove načine za oskrbo s čimer koli, kar gori. Na KAIA, kjer je bilo vse bolj odprto, smo bili zelo blizu enemu izmed mnogih javnih odpadov, in ko so zvečer domačini kurili, da bi se ogreli, je bilo huje kot vdihovanje izpušnega plina starega TAM-ovega tovornjaka! Zrak je smrdljiv, težak in okus v ustih je kisel. Še zjutraj, pri prvem umivanju, je presenečenje iz nosu zmešano s črnimi sajami.
Obstaja sploh turizem v Afganistanu?Obstaja, vendar za zelo pogumne (beri: neumne). Morala bi pobrskati po arhivu in videti, kdaj natančno se je zgodila zadnja ugrabitev teh pogumnežev.
Koliko časa nameravate še ostati v Afganistanu ali počasi pogledujete proti kakšni prijaznejši državi?Enkrat bo že treba kam drugam, a za zdaj je Afganistan del mene in jaz del Afganistana.
IZ PRVE ROKE (pri odgovorih je Brigiti pomagalo lokalno osebje)
Najbolj tipičen spominek
Preproga.
Farhad Darya - pevec, ki ga vsi obožujejo. 
Pijejo čaj - bokal za pet ljudi, ki drži približno en liter, stane 100 afghani (2 dolarja). Po navadi kadijo hookah (šiša), ki stane 500 afghani (10 dolarjev).
Salam. (Zdravo.)
Qabili (riž z zelenjavo) in tchai.
Da so vsi Afganistanci teroristi.
O čem se trenutno največ govori
Najbolj tipično ime in priimek
Osebno me - Ahmad, priimek - Mohammadi, Sarvari, Kakar.
"
http://www.rtvslo.si/slovenija/cerar-dobro-bi-bilo-razmisliti-o-tem-da-policisti-prenehajo-stavkati/381013,prebežniki,"
					13. december 2015 ob 17:03,zadnji poseg: 13. december 2015 ob 19:37
					Ljubljana - MMC RTV SLO, STA","
A. Č.
","Cerar: Dobro bi bilo razmisliti o tem, da policisti prenehajo stavkati","Koalicijski partnerji in ministri so potrdili izhodišča vladne pogajalske skupine za pogajanja z obema policijskima sindikatoma. Ocenili so tudi, da ogroženost Slovenije ostaja nizka.
Predsednik vlade Miro Cerar je novinarjem po srečanju zagotovil, da sistemi na področju varnosti v Sloveniji delujejo normalno. Denar, ki ga imata ta trenutek na voljo vojska in policija, pa omogoča obvladovanje tudi zelo zahtevnih izzivov, kot so migrantski tokovi in zaostrene varnostne razmere, je poudaril. To je po njegovem mnenju dokaz, da lahko vojska in policija tudi v težavnih razmerah delujeta dobro.
A v preteklih letih so pri policijskem in vojaškem proračunu nesorazmerno varčevali, pa tudi pri nekaterih drugih sistemih. To ima danes posledice, s katerimi se morajo soočiti, je dodal. Napovedal je, da bodo nadaljevali medresorsko pripravo srednjeročnih dejavnosti za krepitev varnostnega sistema in varnostne kulture in v ta proces vključevali strokovnjake.
Strinjal se je tudi, da vojska in policija potrebujeta boljšo opremo in modernizacijo. Krčenje vsote za vojsko so že ustavili. Izzivi so v prvem koraku zlasti v optimizaciji vojaške strukture, naslednji korak, ki ga bodo morali izvesti že leta 2017, pa je več denarja za obrambo in modernizacijo vojske, je dodal Cerar. Policiji pa so, kot je spomnil, dodatni denar že namenili v proračunih za prihodnji dve leti.
Po njegovem mnenju bi bilo dobro, da se ""razmisli tudi o tem, da policisti prenehajo stavko, a je to pač odločitev sindikatov"".
Zanesljivo je po Cerarjevih besedah temeljna naloga vlade tudi ta, da v tem mandatu bistveno izboljšajo nekatere pogoje za delo policistov, vojakov ter denimo gasilcev in civilne zaščite. ""Nobena država ne more biti uspešna ter normalno zagotavljati delovanja drugih podsistemov, če nima zagotovljene varnosti in niso njene obrambne sile v normalni pripravljenosti,"" je dejal. Varnostne grožnje v soseščini pa so po njegovem mnenju dodaten razlog za to, da k temu pristopijo intenzivneje.
""Žica še ni povzročila večje gospodarske škode""Premier je odgovoril tudi na kritike lokalnega prebivalstva zaradi postavljanja žice ob meji. Zagotovil je, da zaradi žice še ni nastala večja gospodarska škoda, bo pa ministrstvo za gospodarstvo to vrednotilo sproti.
Poudaril je, da si prizadevajo pojasniti namen ograje ob meji. Možnost večjega prihoda prebežnikov, ki bi se lahko razpršeno namenili prek meje v Slovenijo, namreč po Cerarjevih besedah še vedno obstaja v veliki meri. Prav tako po t. i. balkanski poti prihajajo novi prebežniki, ti tokovi pa se lahko vsak dan ponovno okrepijo.
Ob tem je spomnil, da se krepi tudi prisotnost vojske na italijanski meji s Slovenijo, avstrijska meja ostaja nadzirana. Zato je po njegovem mnenju nujno, da z ovirami omogočijo nadzor slovenske meje tudi v prihodnje.
Zaveda se, da je to neprijetna motnja za prebivalce, zato je zagotovil, da bodo z njimi iskali skupne poti in jim poskušali omogočiti čim bolj normalno življenje.
"
http://www.rtvslo.si/begunska-kriza/v-nedeljo-v-slovenijo-prispelo-3-016-prebeznikov/380985,prebežniki,"
					13. december 2015 ob 10:40,zadnji poseg: 13. december 2015 ob 20:39
					Dobova - MMC RTV SLO, STA","
A. Č.
",V nedeljo v Slovenijo prispelo 3.016 prebežnikov,"V Dobovo je do 19.30 prispelo nekaj več kot 3.000 ljudi, medtem ko so v soboto prispeli v Slovenijo štirje vlaki z več kot 4.000 prebežniki.
Ob 4.15 je po podatkih policije pripeljal vlak z 954 prebežniki, ob 16. uri pa še vlak z 997 ljudmi. Po oskrbi in opravljenih policijskih postopkih so jih policisti z vlaki in avtobusi spremljali proti Šentilju, Jesenicam in Karavankam. V Dobovi so bili okoli 19. ure v sprejemnem centru še trije prebežniki. 
Iz Hrvaške je nato okoli 19.30 iz Slavonskega Broda v Dobovo prispel še vlak s 1.065 prebežniki, blizu polnoči pa bo po napovedih hrvaške policije pripeljal še en vlak, na katerem naj bi bilo prav tako okoli tisoč ljudi.
"
http://www.rtvslo.si/begunska-kriza/istrani-zica-ob-dragonji-je-popolna-norost/380929,prebežniki,"
					12. december 2015 ob 10:32,zadnji poseg: 12. december 2015 ob 19:23
					Dobova - MMC RTV SLO, Televizija Slovenija, STA","
A. Č., Eugenija Carl, TV Slovenija
",Istrani: Žica ob Dragonji je popolna norost,"Reka Dragonja je nedaleč stran od mejnega prehoda začela dobivati jekleni obod. Potem ko so včeraj z bagri očistili zemljišča ob strugi, 40 vojakov zabija jeklene palice in napeljuje žico. 
Režoča žica je tamkajšnjemu prebivalstvu, od nekdaj navajenemu živeti brez preprek, že takoj dvignila pritisk. Koliko kilometrov ovire bo stalo na levem bregu reke, za zdaj ni znano, prav tako ne, kdaj bodo končali delo.  
""Že od včeraj opazujemo, kaj se dogaja. Nihče nas ni obvestil. Ne morem verjeti svojim očem. Žica v Istri je absurd nad absurdi. Kakšni begunci neki, sem zagotovo ne bo nikogar. Stran vržen denar,"" je bil razburjen domačin Dušan Pucar. 
""Norost brez primere""Še bolj kritičen je predsednik krajevne skupnosti Denis Fakin, ki postavljanje preprek v Istri označuje za norost brez primere: ""Večjih migracijskih tokov, ki bi terjali ovire, tu ne bo nikoli. Območje je neprehodno, begunci bi morali najprej posekati gozd, da bi sploh lahko prišli do doline. Če že, je večja možnost ob mejnem prehodu Sečovlje, upam pa, da tja ne bodo šli postavljat žice, ker bo spet prišlo do kakšnega obmejnega incidenta."" Po njegovem mnenju bo žica velika ovira za kmetovalce in divjad, ki se bo zapletala vanjo. 
""Ko je Dragonja ob hudih nalivih zaradi neočiščene struge poplavljala, da je bila cela dolina pod vodo, niso poslali nobene vojske na pomoč,"" je bil kritičen. 
""Istrani od nekdaj živimo brez mej, to je bila vedno posebna značilnost tega prostora, zato nas je postavljanje ovir tudi čustveno iztirilo. Od nekdaj si prizadevamo za svoboden pretok ljudi, gospodarsko sodelovanje, prijateljske odnose, reka Dragonja je simbol povezanosti, potem pa pridejo in nam jo ogradijo. Očitno je treba ustvariti videz, da država skrbi za varnost državljanov, pred Evropo pa schengensko držo, drugače si te norije ne znamo razložiti,"" pa je izpostavila lokalna podjetnica Ingrid Mahnič, ki ima turistično kmetijo v bližini, kjer postavljajo žico. 
In kako najnovejše dogajanje ob Dragonji komentira borec za južno mejo Joško Joras? Pravi, da postavljanje žice v Istri ne more in ne želi kaj dosti komentirati: ""Žica je nujno zlo. Če bi imeli modre ljudi, bi država že prej ravnala preventivno in ne bi potrebovali žice.""
""Odločitev o postavljanju žičnate ograje v Istri je nezaželena in bo povzročila veliko nevšečnosti ljudem, ki ob meji živimo skupaj. Občini Piran bo povzročila tudi gospodarsko škodo, saj živimo predvsem od gostoljubja, dostopnosti in privlačnosti destinacije. Istra slovi po svoji povezanosti, odprtosti in strpnosti, zato vanjo žičnate ograje ne sodijo. Bodeča žica nas ne bo varovala in ne bo preprečevala sanj o boljšem in varnejšem življenju, ki jih sanjajo migranti,"" pa je zapisal piranski župan Peter Bossman.
Belokranjci nezadovoljni z ograjoPredstavniki črnomaljske in metliške občine pa želijo, da država na določenih območjih najde drugačno rešitev od trenutne postavitve ograje.
Občinski možje so se zato danes sestali z državnim sekretarjem na notranjem ministrstvu Boštjanom Šeficem. ""Mogoče bodo našli primernejšo rešitev, ki jo bodo v prihodnjem tednu pretresli v okviru notranjega in drugih ministrstev ter podali rešitve,"" je pred sestankom povedala županja Črnomlja Mojce Čemas Stjepanovič.
Državni sekretar Šefic je po sestanku dejal, da so se pogovorili o vseh vidikih nastalega položaja. Sam je poskušal predstaviti kompleksnost težave, tudi z varnostnega vidika. Pogovarjali so se tudi o težavah, s katerimi se spoprijemajo tamkajšnji krajani, ribiči, lovci in turistični delavci, pa tudi o nevarnosti morebitnih poplav oz. naraščanju reke, ki lahko žico tudi poškoduje.
""Dogovorili smo se, da bomo vse to proučili in na podlagi tega skušali najti ukrepe za lajšanje nastale situacije,"" je dejal Šefic in dodal, da so nekateri od teh ukrepov že pripravljeni, zelo verjetno pa jih bodo dopolnili.
Ker je zaradi žičnate ograje delovanje ribiške družine okrnjeno za 30 odstotkov, saj je dostopnost do reke zdaj onemogočena, po besedah Šefica obstaja možnost, da bi ribičem omogočili, da bi ob lovu izvajali tudi nadzor.
Živali že imajo težaveV naselju Vinica, kjer je tudi mednarodni mejni prehod, sta po besedah županje dva velika kampa in turistično-gostinski objekt tik ob Kolpi. Tam bodo težave predstavili tudi predstavniki območnih ribiških družin. Z žico je namreč zaprt potok, ki teče v Kolpo, in povzroča težave ribam, ki se hodijo drstit v ta potok.
Postavitev žičnate ograje na območju Metlike in Črnomlja je med tamkajšnji krajani sprožila veliko nezadovoljstva. Člani civilne pobude so v petek predstavili zahtevo za presojo ustavnosti oz. zakonitosti dela zakona o nadzoru državne meje. Varuhinji človekovih pravic Vlasti Nussdorfer so tudi predlagali, naj jo vloži na ustavno sodišče.
Pričakujejo še dva vlakaDanes je do 13.30 v Slovenijo vstopilo 2.059 ljudi. Na Policijski upravi Novo mesto okoli 19.30 pričakujejo še en vlak s približno 1.095 ljudmi in nato ob 23. uri še okoli 1.000 prebežnikov. 
Trenutno je v sprejemnem centru v Dobovi še 900 prebežnikov, ki bodo nadaljevali pot proti Jesenicam in Karavankam. 
Na PU-ju Novo mesto so bili ob tem obveščeni, da je v brežiški bolnišnici zaradi zastoja srca umrl 87-letni državljan Sirije, ki je v Slovenijo vstopil z vlakom včeraj pozno popoldan. V večernih urah so ga zaradi slabega počutja iz Dobove odpeljali v bolnišnico, kjer je umrl. 
"
http://www.rtvslo.si/slovenija/zicnata-ograja-tudi-na-ilirskobistriskem-v-beli-krajini-pa-dvomijo-o-njeni-ustavnosti/380847,prebežniki,"
					11. december 2015 ob 11:18,zadnji poseg: 11. december 2015 ob 20:46
					Jelšane - MMC RTV SLO, STA","
T. H., Sa. J.
","Žičnata ograja tudi na Ilirskobistriškem, v Beli krajini pa dvomijo o njeni ustavnosti","Slovenija nadaljuje gradnjo žičnate ograje ob 670 km dolgi meji s Hrvaško. Včeraj so začeli dela tudi ob mejnih prehodih Jelšane in Starod, v Beli krajini pa dvomijo o ustavnosti postavitve.
Medtem ko prebivalce ob Kolpi žičnata ograja z ostrimi ploščicami pošteno jezi in napovedujejo upor, ji na Ilirskobistriškem ne nasprotujejo, je za MMC sporočila dopisnica Televizije Slovenija Sabina Francek.
Pojasnila je, da so žičnato ograjo na zeleni meji začeli postavljati včeraj pozno popoldne v sodelovanju s tamkajšnjimi gasilci, ki so jim pomagali pri krčenju gozda.
Postavili so je približno kilometer, danes nadaljujejo dela od mejnega prehoda Jelšane proti mejnemu prehodu Starod, po neuradnih informacijah jim pomagajo tudi pripadniki češke vojske, je povedala Franckova.
Ogorčenje na hrvaški straniČe na slovenski strani meje na tem območju gradnji ograje ne nasprotujejo, pa so prebivalci hrvaškega pristaniškega mesta Reka in okolice zaradi žice na bližnjih mejnih prehodih ogorčeni.
Za Novi list so dejali, da je žica nesmiselna, ker ni enega samega razloga, da bi jo postavili na tem delu meje, kjer so vezi med ljudmi, ki živijo na obeh straneh meje, močno prepletene.
Časopis izpostavlja, da imajo informacije, da bo Slovenija postavila žico ob celotni meji s Hrvaško, od Mure na severovzhodu do Piranskega zaliva na jugozahodu.
Krajani presenečeniV soboto naj bi ograjo začeli postavljati tudi okoli mejnega prehoda Dragonja, dogajanje pa je presenetilo tako domačine kot turistične delavce, je poročala Televizija Slovenija. Krajani Sečovelj in Dragonje so vznemirjeni tudi zato, ker jih država o postavitvi ograje ni obvestila. Po mnenju gostincev bo imela ograja tudi hude posledice za portoroški turizem, saj bi Slovenija v očeh turistov lahko postala prepoznana kot nevarna država.
Na napovedano ograjo se je odzval tudi piranski župan Peter Bossman, ki pravi, da ograja v Istri ni zaželena, saj bi njena postavitev prebivalcem povzročila veliko nevšečnosti.
""Občini Piran bo povzročila tudi gospodarsko škodo, saj živimo predvsem od gostoljubja, dostopnosti in privlačnosti destinacije,"" je dodal. 
V Beli krajini dvomijo o ustavnosti postavitve obmejne ograjeMedtem pa so člani civilne pobude, ki nasprotujejo postavitvi žične ograje z rezili na obmejnem območju Pokolpja, na metliškem kopališču danes predstavili zahtevo za presojo ustavnosti oz. zakonitosti dela zakona o nadzoru državne meje. S predlogom, da jo vloži na ustavno sodišče, so zahtevo naslovili na varuhinjo človekovih pravic Vlasto Nussdorfer.
Menijo namreč, da ograjevanje države pomeni omejevanje pravice do svobode gibanja in lastninske pravice ter odvzem pravice do uživanja vodnega javnega dobrega, kar pomeni tudi kršitev ustave in zakona o vodah.
Ožičenje Kolpe bo po njihovem mnenju v Beli krajini, ki je eno najmanj razvitih slovenskih območij s približno 20-odstotno brezposelnostjo, hkrati pa jo tare slaba prometna povezanost z drugimi deli države, pustilo ekološke, gospodarske in socialne posledice.
Pobudniki hkrati z gospodarskim pomenom Kolpe, ki ob sesutju belokranjskega gospodarstva s turizmom večjemu delu tamkajšnjih prebivalcev omogoča preživetje, poudarjajo tudi simbolni pomen te mejne reke. Tako poudarjajo, da je Kolpa vedno združevala in ne ločevala, poleg tega pa gre pri postavljanju ograje in krepitvi občutka lažne varnosti tudi za krhanje dobrososedskih odnosov, ogrožanje turizma in povzročanje trpljenja divjadi.
Varuh pobudo preučujeVaruh človekovih pravic problematiko postavitve žičnate ograje preučuje, stališče pa bo lahko podal po preučitvi prejete pobude, so pojasnili pri varuhu. O vložitvi morebitne zahteve za oceno ustavnosti zakona o državni meji bo odločal kolegij varuhinje, so dodali.
Zaradi postavitve žičnate ograje se bo v soboto s predstavniki metliške in črnomaljske občine sešel tudi generalni sekretar Boštjan Šefic. Sestanka se bodo udeležili tudi predstavniki Regionalnega razvojnega centra Bela krajina in predstavniki območnih ribiških družin.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/makedonija-na-meji-gradi-drugo-ograjo-ob-lezbosu-resili-2-000-ljudi/380761,prebežniki,"
					10. december 2015 ob 11:17,zadnji poseg: 10. december 2015 ob 11:47
					Skopje - MMC RTV SLO, STA","
K. Št.
","Makedonija na meji gradi drugo ograjo, ob Lezbosu rešili 2.000 ljudi","Po postavitvi ograje v Gevgeliji bo Makedonija postavila ograjo tudi na mejnem prehodu Medzitlija. Pred grškim otokom Lezbos so medtem s čolnov rešili okoli 2.000 prebežnikov.
Konec novembra je Makedonija na mejnem prehodu Gevgelija končala gradnjo prve bodeče ograje na meji z Grčijo, ki je dolga tri kilometre, visoka 2,5 metra. 
Podrobnosti o postavitvi nove ograje, njena dolžina in višina, še niso znane. Kot je za francosko tiskovno agencijo AFP potrdil neimenovani vojaški vir v Skopju, želi država s postavitvijo ograje bolje nadzorovati prihod prebežnikov, ki vstopajo v državo.
2.300 ljudi prepeljali v AteneMakedonija od 19. novembra prečkanje meje dovoli le tistim posameznikom, ki prihajajo z vojnih območij v Siriji, Afganistanu in Iraku. Odločitev je sprožila proteste drugih prebežnikov, ki jih označujejo kot t. i. ekonomske migrante.
Grška policija je začela v sredo umikati več sto prebežnikov, ki so bili več dni ujeti na grško-makedonski meji in so ovirali tamkajšnji promet. Prebežniki so v znak protesta zaprli mejni prehod in železniški promet med Grčijo in Makedonijo - ta je v obrambo pred njimi postavila kovinsko ograjo - in se v zadnjih dveh tednih večkrat spopadli s policijo. Železniški promet z Grčijo stoji že več kot deset dni.
Grške oblasti so tako okoli 2.300 ljudi (večinoma iz Pakistana, Maroka in Iraka) z avtobusi prepeljali v Atene, kjer so jih nastanili v begunske centre. Tam bodo morali zaprositi za azil, sicer jih bodo vrnili v njihove domovine.
Iz čolnov rešili 2.000 ljudiKot poroča srbska agencija Beta, pa je grška obalna straža ob otoku Lezbos iz prenatrpanih čolnov rešila okoli 2.000 ljudi. ""Na čolnu, dolgem okoli devet metrov, ki je predviden za 15 ljudi, jih je bilo 45. Na čolnu je veliko družin z otroki. Vožnja na t. i. VIP-čolnih, na katerih je manj ljudi in peljejo dlje, stane okoli 2.500 evrov,"" je dejal za Beto vodja grške obalne straže Antonios Sofiadelis.
Dodal je, da sodelovanje s turškimi oblastmi niso na zadovoljujoči ravni, saj Turčija ne izsleduje tihotapcev, medtem ko jih je grška obalna straža samo ob otoku Lezbos aretirala 17.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/madzarska-sloveniji-do-zdaj-dobavila-24-000-kolutov-bodece-zice/380734,prebežniki,"
					10. december 2015 ob 08:31,zadnji poseg: 10. december 2015 ob 18:10
					Ljubljana - MMC RTV SLO, STA","
L. L., A. Č.
",Madžarska Sloveniji do zdaj dobavila 24.000 kolutov bodeče žice,"Madžarska je Sloveniji do zdaj dobavila 24.000 kolutov bodeče žice z ostrimi ploščicami in 16.000 stebrov, je povedal svetovalec madžarskega premierja za notranjo varnost Gyorgy Bakondi. 
Madžarska, ki je bodečo žico na meji zaradi velikega navala beguncev najprej postavila sama, je 10.000 kolutov te žice dobavila tudi Makedoniji, je še povedal Bakondi na novinarski konferenci. Dodal je še, da so v zaporu Marianosztra severno od Budimpešte začeli redno proizvodnjo bodeče žice z ostrimi ploščicami. Po njegovih besedah bo Madžarska žico, izdelano v zaporu, lahko kmalu uporabila na meji z Romunijo, če bo potrebno.
V Slovenijo prispelo 2.079 ljudiDanes sta po podatkih PU-ja Novo mesto na železniški mejni prehod v Dobovi pripeljala dva vlaka s prebežniki. Na prvem vlaku je bilo 1.041 ljudi, na drugem pa 1.038. Po oskrbi in opravljenih policijskih postopkih so policisti prebežnike z vlaki in avtobusi spremili proti Šentilju, Jesenicam in Karavankam. Trenutno je v sprejemnem centru v Dobovi še 640 ljudi, prihod novih prebežnikov pa ni napovedan.
. 
"
http://www.rtvslo.si/svet/grki-prebeznikom-zaprosite-za-azil-ali-odidite-domov/380667,prebežniki,"
					9. december 2015 ob 11:58,zadnji poseg: 9. december 2015 ob 12:20
					Atene/Zagreb - MMC RTV SLO, STA, Reuters","
A. P. J.
",Grki prebežnikom: Zaprosite za azil ali odidite domov,"Grška policija je umaknila več sto prebežnikov, ki so obtičali na grško-makedonski meji. V Atenah jih bodo nastanili v begunske centre, nato pa vrnili v njihove domovine.
Ob meji z Makedonijo je že pred tedni obtičalo okoli 1.200 ljudi, večinoma iz Pakistana, Maroka in Irana, potem ko so Makedonija in druge države na balkanski begunski poti začele na svoje ozemlje spuščati le prebežnike z vojnih območij, to je Sirije, Afganistana in Iraka. Ti ljudje so v znak protesta zaprli mejni prehod in železniški promet med Grčijo in Makedonijo - ta je v bran pred njimi postavila kovinsko ograjo - in se v zadnjih dveh tednih večkrat spopadli s policijo. Železniški promet z Grčijo stoji že več kot deset dni.
Grška policija je že pred tem zaprla območje okoli mejnega prehoda z Makedonijo pri kraju Idomeni, prebežnikom pa ni dovolila, da bi se mu približali na več kot pet kilometrov. Dostop so onemogočili tudi novinarjem in sodelavcem Zdravnikov brez meja. Na mejnem območju naj bi bilo razporejenih več kot 200 pripadnikov posebnih enot policije.
Za migracije pristojni grški minister Joanis Muzalas je v ponedeljek poudaril, da bodo morali prebežniki, ki jih bodo v Atene po potrebi prepeljali tudi na silo, v prestolnici zaprositi za azil ali jih bodo vrnili v državo izvora.
Že več kot 600.000 prebežnikovV Grčijo je po morju iz Turčije letos prišlo že več kot 600.000 prebežnikov, za mnoge je bila pot v gumijastih čolnih usodna. V novi nesreči, ki se je zgodilo v sredo zjutraj, je grška obalna straža pred obalo otoka Farmakonisi našla trupla enajstih ljudi, med njimi petih otrok, ko se je potopil njihov leseni čoln. Rešili so 23 ljudi, 13 pa jih še pogrešajo.
Na Hrvaškem nekoliko več prebežnikovNa Hrvaško je iz Srbije do 9.00 prispelo 2.078 prebežnikov iz Srbije, medtem ko v začasnem begunskem prehodnem centru v Slavonskem Brodu na organizirani prevoz v Slovenijo čaka nekaj več kot 1.000 ljudi. V preteklih dneh se je dnevno število prebežnikov v primerjavi s preteklim koncem tedna znova nekoliko povečalo.
Od nedelje je v Hrvaško povprečno vsak dan vstopilo približno 4.300 ljudi, potem ko so v prejšnji petek iz Srbije sprejeli nekaj več kot 600 ljudi, v soboto pa manj kot 2.000. Od začetka begunskega vala na Hrvaškem sredi septembra je skozi državo šlo več kot 485.300 prebežnikov.
""Krize še ni konec,"" je dejal hrvaški notranji minister Ranko Ostojić in dodal, da je izmed vseh, ki so jih sprejeli na Hrvaškem, za azil zaprosilo 18 ljudi. Ostojić je med drugim dejal, da je Hrvaška pripravljena nemudoma uveljaviti dogovorjene kvote Evropske unije o sprejemu prebežnikov. ""Lahko takoj začnemo z integracijo 1.640 ljudi, ki jih je določil Bruselj, a dejstvo je, da prebežniki želijo naprej v Evropo,"" je še dejal.
Presodil je, da je nevarnost terorizma težava vseh držav in da bo bolj človeški odnos do prebežnikov - brez žičnatih ograj in napetosti - zagotovilo, da bodo tudi posamezniki v begunskem valu manj naklonjeni terorizmu.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/vrstijo-se-pohvale-meddrzavnega-sodelovanja-v-migrantski-krizi/380650,prebežniki,"
					9. december 2015 ob 08:36,zadnji poseg: 9. december 2015 ob 18:09
					Novo mesto - MMC RTV SLO, STA","
G. C., L. L., T. H.
",Vrstijo se pohvale meddržavnega sodelovanja v migrantski krizi,"Zunanji minister Karl Erjavec je dejal, da prebežniška kriza še ni blizu konca. Glede na razmere v kriznih žariščih predvideva, da se bo spomladi kriza še okrepila. Slovenija pa hvali sodelovanje z Avstrijo in Češko.
Erjavec je še dodal, da bomo v prihodnjih letih nenehno soočeni s prihodi prebežnikov, zato mora vlada po njegovem mnenju sprejeti trajnejše ukrepe, ki bi omogočali učinkovito upravljanje s prebežniki. 
Glede ograje, ki so jo Avstrijci postavili na mejo s Slovenijo, pa misli, da ne gre za ponovno vzpostavitev nadzora znotraj schengenskega območja, temveč gre za, podobno kot v primeru Slovenije, za ""tehnično oviro, katere namen je nadzor vstopa in preprečevanje neprijetnih dogodkov"".
Zavrnil je tudi navedbe o uvajanju t. i. minischengenskega območja, v katerega Slovenija ne bi bila vključena. Dejal je, da je tudi predsednik vlade Miro Cerar že opozoril, da bi tako pobudo, če bi do nje prišlo na ravni Evropskega sveta, takoj zavrnil.
Uspešno sodelovanje med Slovenijo in AvstrijoIz Slovenije je v Avstrijo prek mejnega prehoda v Gornji Radgoni od sredine septembra vstopilo okoli 49.700 beguncev. Kljub nepredvidljivosti razmer je pristojnim oblastem uspelo položaj ustrezno obvladati. Zaslugo za to so na današnji konferenci županov v Radgoni pripisali predvsem dobremu sodelovanju med vsemi vpletenimi.
Po besedah predstavnika avstrijske policije je v Avstrijo prek Gornje Radgone vstopilo tudi do 2.500 beguncev na dan, kar je za odgovorne na obeh straneh meje predstavljalo velik zalogaj.
A danes so ocenili, da je dobra organizacija vplivala tudi na vedenje beguncev, ki so bili mirni in poslušni. ""Ni bilo poškodb, konfliktov ali pretirane slabe volje ne pri beguncih, ne pri lokalnem prebivalstvu,"" je povedal direktor Uprave RS za zaščito in reševanje Darko But. Za razliko od Šentilja tu tudi ni prišlo do nenadziranega prehajanja meje.
Župan Radgone Heinrich Schmidlechner se je ob tej priložnosti zahvalil Sloveniji, da je begunce oskrbela, še preden jih je poslala čez mejo, zaradi česar sami s tem niso imeli veliko dela. ""Poskrbeli smo, da so ti ljudje dobili najpotrebnejše in da so lahko ohranili svoje človeško dostojanstvo,"" je dodala predstavnica slovenskega Rdečega križa Silva Vračko.
Češka med prvimi, ki je Sloveniji ponudila pomočMinistrica za obrambo Andreja Katič in češki minister za obrambo Martin Stropnicky sta danes obiskala nastanitveni center v Šentilju, kjer pri oskrbi beguncev pomaga češka vojska. Sodelovanje med slovensko in češko stranjo je po besedah Katičeve zelo dobro, zato se je zahvalila Češki za pomoč.
Češka je bila po besedah Katičeve ena od prvih držav, ki so ponudile Sloveniji pomoč pri soočanju z begunci, najprej s šotori, nato pa še z vojsko pri zdravstveni oskrbi beguncev in postavljanju tehničnih ovir na meji s Hrvaško.
V namestitvenem centru v Šentilju od 13. novembra deluje 13 pripadnikov čeških oboroženih sil, ki skrbijo za zdravstveno oskrbo migrantov v mobilni vojaški bolnišnici Role 1. Trenutna ekipa ostaja v Sloveniji do sredine decembra, na začetku januarja pa jo bo nadomestila nova ekipa. ""Problem je velik in vemo, da ga ne bomo rešili tu, radi pa bi Čehi prispevali k zaščiti vzhodne schengenske meje. To razumemo kot svojo dolžnost,"" je dejal Stropnicky.
"
http://www.rtvslo.si/slovenija/migracije-so-skupen-evropski-ne-pa-slovensko-avstrijski-problem/380621,prebežniki,"
					8. december 2015 ob 17:19,zadnji poseg: 8. december 2015 ob 19:31
					Ljubljana - MMC RTV SLO, STA","
T. H., Al. Ma. 
","""Migracije so skupen evropski, ne pa slovensko-avstrijski problem""","Vse ograje v Evropi so posledica nesposobnosti EU-ja, da bi se skupno in ustrezno odzval na pojav migracij, je prepričan slovenski premier Miro Cerar.Migracije so skupno evropsko vprašanje, ne pa slovensko-avstrijsko, je glede gradnje ograje na avstrijski stani mejnega prehoda Šentilj, ki se je začela včeraj, pojasnil Cerar. ""Če ga ne bomo skupno rešili, tudi ograje ne bodo pomagale,"" je dodal.
Dejstvo je, da je Slovenija članica schengenskega območja in odgovorna članica EU-ja, je dejal Cerar. Po njegovih zagotovilih Slovenija ne bo privolila, da bi se EU o čemer koli začel pogovarjati brez njih. ""Dogovarjati se je treba skupaj,"" je še dejal.
SDS: Avstrijska ograja nezaupnica Cerarjevi vladiPoziva SDS-a k odstopu vlade v trenutku, ko bo na severni meji Avstrija začela postavljati ograjo, premier ni posebej komentiral. Povedal pa je, da je bila poteza Avstrije napovedana in da so jo pričakovali, kar je že včeraj zatrdilo tudi slovensko zunanje ministrstvo.
SDS kot opozicijska stranka ""ob vsaki priložnosti stopnjuje pritisk, ki pa ni potreben"", je ob robu mednarodne konference FDI Summit Slovenia 2015 v Ljubljani dejal premier.
Poslanec SDS-a Branko Grims je namreč na današnji novinarski konferenci izrazil prepričanje, da je Avstrija z napovedjo o postavljanju ograje na notranji schengenski meji izrekla nezaupnico slovenski vladi. Kot je poudaril, je skrajni čas, da vlada prevzame odgovornost za ilegalni migracijski tok in da odstopi v trenutku, ko se začne graditi ograja. 
V Dobovi povečan prihod prebežnikovNa mednarodni mejni prehod v Dobovi so danes s Hrvaške prišli že štirje vlaki s skupaj 4.270 prebežniki, ob 22. uri pa pričakujejo še enega z več kot 1.081 prebežniki, so sporočili s Policijske uprave Novo mesto. To je največji dnevni prihod v tem mesecu, od sredine oktobra pa jih je v Slovenijo po podatkih policije vstopilo že več kot 304.000. 
Trenutno je v sprejemnem centru v Dobovi in na železniški postaji še 1.153 prebežnikov, sicer so sprejemni in namestitveni centri po državi prazni. Le v Centru za tujce v Postojni jih je 17.
Slovenijo je od 20. oktobra do danes do 18. ure zapustilo 291.282 prebežnikov, samo danes 4631.
Sicer pa Hrvaška tudi v prihodnjih dneh pričakuje velik pritisk prebežnikov iz Srbije. Do 9. ure je iz Srbije na Hrvaško vstopilo nekaj manj kot 2.200 prebežnikov, v začasnem tranzitnem begunskem centru v Slavonskem Brodu pa je na prevoz proti Sloveniji čakalo nekaj več kot tisoč ljudi.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/prebivalci-gorskega-kotarja-slovenska-ograja-je-nesmiselna/380593,prebežniki,"
					8. december 2015 ob 13:09,zadnji poseg: 8. december 2015 ob 18:53
					Aman, Carigrad, Ljubljana, Zagreb - MMC RTV SLO, Reuters, STA","
K. Št., B. V.
","Prebivalci Gorskega kotarja: ""Slovenska ograja je nesmiselna""","Domačini v Gorskem kotarju so presenečeni nad postavitvijo žičnate ograje, ki jo postavlja Slovenska vojska na meji. ZN je medtem zaskrbljen nad usodo 12 tisoč Sircev, ujetih na meji z Jordanijo.
Prebivalci Gorskega kotarja na Hrvaškem so izrazili presenečenje, ko je Slovenska vojska v ponedeljek začela postavljati žičnato ograjo tudi ob mejnem prehodu Petrina v dolini reke Kolpe. Pravijo, da bo žica velika ovira za ribiče in živali.
Predsednik krajevne skupnosti Brod na Kolpi Davorin Klobučar je za hrvaško televizijo HRT v ponedeljek povedal, da je naravni kanjon reke Kolpe precej nedostopen za migracije, ki jih na tem delu po njegovih besedah nikoli niti ni bilo. Poudaril je, da na tem delu meje med Slovenijo in Hrvaško nikoli ni bilo nobene ograje - ne med vojno ne med uveljavitvijo schengenskega reda na slovenski strani meje. Tudi nekateri drugi prebivalci s hrvaške stranke meje menijo, da je slovenska ograja nesmiselna, ker je visoka in hitra Kolpa naravna ovira.
12.000 sirskim beguncem ne dovolijo vstopa v JordanijoMedtem je Visoki komisariat Združenih narodov za begunce po poročanju agencije Reuters izrazil zaskrbljenost nad usodo 12.000 Sircev, ki so ujeti na meji z Jordanijo. Begunci, ki jim ne dovolijo vstopa v državo, živijo v zelo težkih razmerah, ki se bodo v prihodnjih mesecih le še poslabšale. ""UNHCR poziva jordansko vlado, naj beguncem, ki so ujeti na meji, dovoli vstop v državo,"" je dejala predstavnica UNHCR-ja Melissa Fleming. Jordanija naj najprej sprejme najbolj ranljive skupine, starejše, dojenčke in nosečnice, sporoča UNHCR.
11.000 beguncev se nahaja v Rukbanu, okoli osem kilometrov stran od stičišča mej Jordanije, Sirije in Iraka. Okoli 1.000 beguncev pa je še v Hadalatu približno 90 kilometrov zahodneje, poroča francoska tiskovna agencija AFP. Gre za kraja v puščavi, kjer ni veliko sence, vode in rastlinja, zato se zdravstveno stanje beguncev, predvsem otrok, poslabšuje, opoarja UNHCR. ""Če beguncev ne bodo spustili v Jordanijo in jim ne bo ponujena pomoč, bodo njihova življenja v tej zimi ogrožena,"" še sporoča agencija ZN-a za begunce.
Organizacija je ob tem sicer pohvalila jordanski prispevek v sirski begunski krizi, saj ta država gosti več kot 630.000 beguncev, prav tako pa je opozorila, kakšno breme te številke predstavljajo državni infrastrukturi in gospodarstvu. Jordanija sicer trdi, da gosti 1,4 milijona beguncev iz Sirije.
Utonilo šest otrokV brodolomu čolna v Egejskem morju v bližini turške obale je utonilo šest afganistanskih otrok, med katerimi je bil tudi šestmesečni dojenček. Dva prebežnika še vedno pogrešajo, medtem ko so jih pet rešili, med njimi tudi 12-letnega dečka, je poročala turška tiskovna agencija Anatolija. Na obali grškega otoka Hios so našli tudi naplavljeno truplo petletne sirske deklice.
Ob Maroku odkrili 11 trupelMaroška mornarica pa je odkrila trupla 11 afriških prebežnikov, katerih ladja je potonila v Atlantiku. Ladja, ki je bila namenjena na Kanarske otoke, naj bi se prevrnila zaradi slabega vremena. Španska mornarica pa je v ponedeljek rešila 47 prebežnikov na ladji, ki je bila prav tako na poti na Kanarske otoke.
To pot so nekdaj najpogosteje uporabljali prebežniki iz Afrike, njihovo število pa je zaradi okrepljenih španskih patrulj upadlo. Vrhunec so prihodi prebežnikov na Kanarske otoke dosegli leta 2006, ko jih je tja prispelo več kot 30.000. V letu 2014 jih je tja prispelo le še 296, navaja francoska tiskovna agencija AFP.
"
http://www.rtvslo.si/begunska-kriza/tudi-avstrijci-zaceli-postavljati-ograjo-prva-dela-pri-sentilju/380505,prebežniki,"
					7. december 2015 ob 12:12,zadnji poseg: 7. december 2015 ob 20:06
					Ljubljana - MMC RTV SLO, STA","
Al. Ma., T. H.
","Tudi Avstrijci začeli postavljati ograjo, prva dela pri Šentilju","Na avstrijski strani mejnega prehoda Špilje na meji s Slovenijo so začeli postavljati žičnato ograjo za zajezitev toka beguncev. Ta poteza je bila usklajena tudi z našo državo.
Ob mejo so danes prepeljali prve kolute dva metra visoke ograje in jo nato popoldne že začeli nameščati. Nekaj manj kot štiri kilometre bodo postavljali v več etapah, ker še niso dosegli dogovora z vsemi lastniki zemljišč, kjer bo stala ograja, celotno ograjo pa naj bi po zdajšnjih načrtih postavili do božiča.
Za postavitev ograje so se sredi novembra dogovorili koalicijski partnerji na Dunaju, z njo pa želijo beguncem, ki v Avstrijo prihajajo po t. i. balkanski poti, preprečiti prehajanje zelene meje. Ograja naj bi Avstrijo stala od 1,2 do dva milijona evrov.
Brez nasprotovanja SlovenijeNa ministrstvu za zunanje zadeve so pojasnili, da Avstrija na svoji strani mejnega prehoda Špilje postavlja nov sprejemni center, katerega del bo tudi ograja za usmerjanje beguncev na vstopno točko.
Dodajajo, da gre za začasen poseg na območju mejnega prehoda Špilje, ki je bil predhodno usklajen s Slovenijo in mu naša država ni nasprotovala.
Že 110 km slovenske ograje  Postavljanje ograje pa na meji s Hrvaško nadaljuje tudi Slovenija. Kot so pojasnili na ministrstvu za notranje zadeve, je bilo do danes postavljenih okoli 110 kilometrov ograje.
Danes so ovire postavljali na območju policijskih uprav Maribor in Ljubljana. Postavljanje začasnih tehničnih ovir po navedbah ministrstva poteka glede na sprotno oceno migracijskih tokov.
V ograji tudi vrata?Domačini v Beli krajini, v zgornjem toku Krajinskega parka Kolpa, pa so na več mestih, kjer je vojska postavila ograjo za zajezitev toka prebežnikov, na tleh opazili barvne oznake.
Sklepajo, da bodo ograjo prekinili z vrati, ki bodo kopalcem in čolnarjem omogočala dostop do reke v prihodnji turistični sezoni, je za TV Dnevnik poročala Petra Držaj.
Ponudniki turističnih storitev ob Kolpi težko verjamejo, da se bodo turisti sprehajali ob ograjeni reki in iskali vrata za dostop do reke. Sprašujejo, kdo bo imel ključ od vrat ob ograji in kdo bo vse skupaj nadziral. Prepričani so, da je ob Kolpi konec turizma, in razmišljajo, da bodo začeli vračati dovoljenja za opravljanje turistične dejavnosti, še dodaja Držajeva.
V nedeljo spet več prebežnikovMedtem ko je v Slovenijo v soboto vstopilo le 724 prebežnikov, se je prihod tujcev v državo v nedeljo znova okrepil. 
Danes sta na v Dobovo pripeljala dva vlaka z 2.136 prebežniki. Prvi vlak s 1.062 ljudmi je prispel zjutraj, opoldne drugi, na katerem je bilo 1.074 prebežnikov, v večernih urah pa pričakujejo še tretjega, na katerem je po podatkih hrvaških varnostnih organov 998 ljudi.
Ladja v SredozemljuSlovenska vojaška ladja Triglav, ki sodeluje v operaciji Sophia, pa je v nedeljo v Sredozemskem morju s poškodovanega gumijastega čolna rešila 52 beguncev, je sporočila Slovenska vojska. 13 ženskam in 39 moškim so najprej razdelili rešilne jopiče in jih vkrcali na Triglav, nato pa so jih predali ladji italijanske obalne straže, ki bo z njimi opravila nadaljnje postopke.
Ladja Triglav s 37-člansko posadko v evropski operaciji Eunavfor Med sodeluje od 19. oktobra, do zdaj pa je že nekajkrat sodelovala v reševanju prebežnikov. Glavni namen operacije je omejevanje delovanja tihotapcev ljudi v Sredozemlju.
"
http://www.rtvslo.si/tureavanture/glej-ga-sloven-c/tomaz-in-sabina-iz-norveske-kjer-so-za-uspehe-in-napake-odgovorni-vsi-enako/380445,prebežniki,"
					7. december 2015 ob 06:24
					Ljubljana, Stavanger - MMC RTV SLO","
Anja P. Jerič
","Tomaž in Sabina iz Norveške, kjer so za uspehe in napake odgovorni vsi enako","""Obiske restavracij lahko preštejemo na prste ene roke. Povprečno kosilo stane 450 kron (50 evrov). Če si povabljen na zabavo, svojo pijačo prineseš s seboj, saj bi bil to za gostitelja prevelik strošek,"" opisujeta življenje na Norveškem Tomaž in Sabina Zorjan.
Družina Zorjan prihaja iz Doklec pri Ptujski Gori. Tomaž, magister mednarodnih in diplomatskih odnosov, dela v službi za upravljanje s človeškimi viri pri Natu v Združenem centru za bojevanje v Stavangerju na Norveškem, Sabina je magistra prevajanja, ki se ukvarja s prevajanjem, lektoriranjem in podobnim delom na jezikovnem področju. Prosti čas jima zapolnjuje sin Jernej.
Ker je Tomaž dobil delo v Natu, so se pred letom dni odpravili v Stavanger na jugu Norveške, ki velja za eno izmed svetovnih energetskih središč, zato je znižanje cen nafte življenje v mestu precej spremenilo.
Tomaž, zaposleni ste v službi za upravljanje s človeškimi viri pri Natu v Združenem centru za bojevanje v Stavangerju. Kako ste sploh prišli do tega delovnega mesta, že dolgo delate kariero v tujini?Tomaž: Celotna zgodba se je začela že mnogo prej, verjetno tam nekje leta 2003, ko sem bil zaposlen v Slovenski vojski in končal šolo za podčastnike. Takrat se mi je odprla možnost usposabljanja v ZDA pri marincih. To je bil moj prvi stik z mednarodnim okoljem. Sledila je napotitev na mirovno misijo v Bosno in Hercegovino, kmalu zatem pa se sem se prijavil na razpis za delo v kopenskem poveljstvu Nata v Madridu. Leta 2010 sem se vrnil v Slovenijo, delal tu dve leti, nato pa spet odšel na mednarodno dolžnost v Belgijo, v vrhovno poveljstvo Nata. Vmes sem ob delu končal dodiplomski in podiplomski študij mednarodnih odnosov, tako da je bila tujina naslednji logični korak. Na začetku tega leta sem se prijavil na razpis zveze Nato za delovno mesto v Stavangerju na Norveškem. Izbran sem bil med prvih šest, po nekaj pisnih testiranjih in končnem poglobljenem intervjuju pa sem zasedel prvo mesto. Ponujena mi je bila pogodba, ki sem jo sprejel.
S sinom Jernejem živite v Stavangerju na jugu Norveške, ki ga imenujejo tudi ""naftna prestolnica"" Norveške, velja celo za eno izmed evropskih energetskih prestolnic. V mestu je zato veliko tujih podjetij, kar petina vseh prebivalcev naj bi bila tujcev. Se vam je bilo tudi zaradi tega kaj lažje prilagoditi in vklopiti v okolje, kakšen je utrip mesta?Sabina: Ja, res je veliko tujcev. Veliko jih je prišlo iz oddaljenih držav, kot sta Indija in Venezuela, pa tudi iz drugih skandinavskih držav, Baltika in kar nekaj iz Poljske. To sem opazila predvsem pri množičnem obisku raznih jezikovnih srečanj, kjer domačini s svojimi novimi someščani komunicirajo v norveščini in nas učijo osnov jezika. V Stavanger so prišli večinoma prav zaradi zaposlitve v naftni industriji, tako da je veliko inženirjev in tehnične stroke, kar je opazno že po specifičnem žargonu. Angleščino je mogoče slišati na vsakem koraku, obvladajo pa jo tudi domačini, o čemer sem se lahko že večkrat prepričala. Kot priseljenci smo se tudi mi najprej vklopili v mednarodno družbo; Tomaž pri delu, jaz pa najprej pri druženju z drugimi starši, zlasti v t. i. odprtih vrtcih. Ti so značilni za skandinavski prostor in predstavljajo alternativo klasičnim vrtcem. Tukaj je tudi veliko priseljencev iz držav nekdanje Jugoslavije, tako da slej ko prej slišiš kakšno znano besedo in pogovor že steče.
Poleg tega, da v mestu ""kraljuje"" naftna industrija, pa se Stavanger uvršča tudi med najdražja mesta na svetu. Sicer za celotni sever Evrope velja, da je življenjski standard visok, cene pa izredno zasoljene, a prav Stavanger naj bi bil po nekaterih indeksih celo najdražje mesto na svetu. Za občutek - kakšne so cene najosnovnejših izdelkov v trgovinah, kako visoke so najemnine, javni prevoz?Sabina: Da, gre za drugačen življenjski standard. Plače so razmeroma visoke in se na prvi pogled zdijo sanjske (povprečno nekaj čez 5.200 evrov bruto na mesec). Neto znesek je seveda nekoliko nižji, saj je treba odšteti vsaj 35,2 % davka in še dodatnih 9 % ali 12 %, glede na višino plače. Končni znesek se morda še vedno zdi precej visok, vendar je zaradi visokih stroškov najemnine, hrane, goriva in storitev včasih težko shajati. Družine si večinoma ne morejo privoščiti, da bi bil zaposlen samo eden od staršev. Naftna industrija je ustvarila pogoje za umetno vzdrževanje visokega standarda, ki zgodovinsko gledano v tej regij prej ni bil prisoten. Kar naenkrat je bilo na cestah ogromno dragih avtomobilov (na poti do bližnje trgovine srečam vsaj kakšnih pet električnih avtomobilov Tesla), najbolj pa so poskočile cene na nepremičninskem trgu. Mesečna najemnina dvosobnega stanovanja se giblje nekje od 8.000 do 13.000 norveških kron (900-1.300 evrov), kamor je treba prišteti še vsaj 2.000 kron stroškov. (1 NOK = 0,11 EUR, op a.) Se je pa v zadnjih nekaj mesecih marsikaj spremenilo, saj je tudi Stavanger zadela naftna kriza. Pred dobrim letom so kupci nepremičnin zaradi visokega povpraševanja ceno še zviševali. Nato je sledil močan val odpuščanj, tako da so posledično začele padati tudi cene nepremičnin. Samo v naši soseski so se najemnine znižale za več tisoč kron.
Hrana ni tako raznolika in sveža, saj jo morajo veliko uvoziti. Na trgu prevladuje le pregledno število podjetij, ki imajo zlasti v mlečni industriji monopol. Cene so povprečno dvakrat višje. Najdražje je meso (kg piščančjih prsi cca. 100 kron), ribe in morski sadeži pa so cenejši kot v Sloveniji (kg lososa 80 kron). Štruca belega kruha stane približno 25 kron, kg banan 20 kron, kg paradižnika 25 kron, kg sira nekje 90 kron, liter mleka 16 kron, 12 jajc 40 kron, pol litra piva 32 kron ... Aktualna primerjava cen v trgovinah je na voljo na tej strani. Tudi cene goriva so rekordne, saj je za liter bencina treba odšteti od 13 do 15 kron. Mesečna avtobusna vozovnica stane 650 kron, vozovnica za vlak do bližnjega Sandnesa pa nekje 150 kron. 
Ko sem se v tej rubriki pogovarjala s Slovencema, ki živita na Danskem oziroma na Finskem, sta oba dejala, da so cene v restavracijah tudi za domačine previsoke, zato si razkošne večerje le malokdo lahko privošči, da so avtomobili in alkohol zaradi davkov izredno dragi, cene za storitve oziroma obrtnike, na primer frizerje ali kakšne mojstre, pa astronomske. Se ta zgodba ponavlja tudi na Norveškem?Sabina: Obiske restavracij lahko preštejemo na prste ene roke. Kakovost in ponudba ne opravičujeta visokih cen, zato raje kuhamo kar doma. Povprečno kosilo stane nekje 450 kron (50 evrov), kapučino 36 kron, malo pivo pa kar 80 kron. Opažamo, da restavracije in bari tukaj niso del lokalne kulture. Večinoma si tople napitke nosijo s seboj v termovkah, običajne pa so tudi malice na prostem, zlasti pri družinah z majhnimi otroki. Vsak ima v torbici kak sendvič s sirom ali pa riževo solato. Alkohol lahko kupite le v posebnih trgovinah, cene pa so seveda zelo visoke. To se pozna tudi pri njihovem odnosu do alkohola. Če si povabljen na zabavo, svojo pijačo prineseš s seboj, saj bi bil to za gostitelja prevelik strošek. Zanimiva je bila tudi pokušina domačega vina, ki sem ga prinesla na vaje pevskega zbora. Od litra in pol je 20 ljudi spilo dobra dva kozarca, saj med tednom niso vajeni piti. Ob koncih tedna pa se mesto popolnoma spremeni in razživi. Naša domača žganja so izredno priljubljena. Nikakor jim ni jasno, kako smo tako veliko hruško uspeli spraviti v majhno steklenico, haha. Frizerja tukaj ne obiskujemo, pa tudi kakšnega mojstra še ni bilo treba klicati, bi pa bili stroški seveda astronomski. Če so storitve prepoceni, obstaja sum, da ne plačujejo svojih zaposlenih in da goljufajo, tako da so oblasti precej stroge.
Glede na to, da imata majhnega otroka, imata zagotovo v ""malem prstu"" sistem predšolskega varstva otrok. Otroka je menda mogoče v vrtec vpisati le avgusta, kako pa se družina znajde do takrat? Zapisali ste tudi, da otroci v vrtcu sploh ne dobijo toplega otroka in da jih pogosto varujejo ljudje brez primerne izobrazbe. Kako sta vidva uredila varstvo za Jerneja in ali sta zadovoljna z njim?Sabina: Prijave za vrtec se končajo januarja, šolsko leto pa se začne avgusta. Vsak starš, ki za svojega otroka želi mesto v vrtcu, ga mora po zakonu tudi dobiti. Izbrati smo morali štiri vrtce in jih razvrstiti po prioritetnem vrstnem redu. Lahko se sicer zgodi, da dobiš drugi vrtec, ki ga nisi zapisal na seznam, vendar nekje mesto bo. Mi smo dobili mesto v britanskem mednarodnem vrtcu, ki smo ga tudi želeli, vendar ne po tej poti. Ker gre za zasebni vrtec, so naše mesto odobrili naknadno. Najverjetneje je pomagalo tudi dejstvo, da je Tomaž zaposlen pri Natu, saj v poznejšem obdobju krijejo del šolnine. Izvedeli smo namreč, da imajo prednost predvsem tisti otroci, katerih starši so zaposleni v podjetjih, ki plačujejo stroške šolanja oz. vrtcev (v tem primeru plačujejo precej višjo vsoto). Od januarja do avgusta pa si starši lahko pomagajo z varuškami, dnevnim varstvom (dagmamma), odprtimi vrtci ali pa imajo otroke doma. Dejavnosti je na pretek, saj sta mesto in okolica do otrok zelo prijazna. Z Jernejem sva na začetku zelo rada odkrivala bližnje plaže, otoke, kmetije, igrišča … Kljub slabemu vremenu sva zelo uživala. Tudi z vrtcem smo zelo zadovoljni, saj imajo odličen program, vzgojiteljice pa so zelo ljubeznive in izkušene.
Večina vrtcev otrokom res ne nudi (toplega) obroka, tako da jim starši morajo pripraviti malico. Tudi jaz Jerneju za v vrtec vsak dan pripravim kosilo in malico. Po pričevanju prijateljic, ki imajo otroke v drugih vrtcih, je postrežena hrana pogosto enolična in procesirana (hrenovke, klobase, juhe iz vrečk in različne paštete). V vrtcih so zaposleni številni nepedagoški delavci iz drugih strok, le vodja skupine ima ustrezno izobrazbo. Trenutno je razpisanih kar nekaj delovnih mest za asistente. Tudi način dela je drugačen. Večkrat opazujem skupine otrok iz različnih vrtcev, ki prihajajo na veliko igrišče pred našo hišo (tudi ko močno dežuje in piha). Vzgojiteljice so precej pasivne, otroci pa se prosto igrajo, plezajo po skalah, skačejo po blatu … Na splošno opažam, da imajo otroci tu manj omejitev, njihovi starši pa so bolj sproščeni. Zjutraj jih opazujem, kako gredo sami peš v šolo oz. na avtobusno postajo, zvečer pa se igrajo zunaj in se sploh ne bojijo teme. Nepremočljivi enodelni pajaci in gumijasti škornji spadajo k obvezni opremi, dežnikov sploh ne uporabljajo.
Izjemno pomembna stvar je tudi dostopnost in kakovost zdravstvenega sistema. Vi, Tomaž, ste v enem izmed zapisov dejali, da je življenje na Norveškem več kot dobro, da je odlično, vendar ne zato, ker bi država poskrbela za vse, ampak je treba vse (delno) plačati. Kako ta sistem deluje v zdravstvu?Tomaž: Norvežani plačujejo visoke davke in tudi socialne prispevke za zdravstvo. Za otroke do 16. leta je zdravstvo brezplačno, preostali pa vedno plačajo t. i. participacijo pri vseh zdravstvenih storitvah na primarni ravni. To pomeni, da noben obisk pri zdravniku ni popolnoma zastonj. Vse to se uravnava tudi prek zavarovalnic, kjer so na voljo različni paketi, vendar popolnoma brezplačnega zdravstva za odrasle ni. Posameznik lahko v enem letu plača največ 2.000 kron na primarni ravni, nad tem zneskom so pregledi brezplačni, stroške pa plača država.
Ob prijavi v zdravstveni sistem je vsaki družini dodeljen družinski zdravnik, ki je hkrati tudi pediater za otroke. To je bilo za nas nenavadno, saj smo bili vajeni, da majhnega otroka pregleduje pediater, ki ima ustrezno specializacijo. Tudi na splošno je zdravstvo na Norveškem, vsaj na primarni ravni (resnejših zdravstvenih težav nismo imeli) bolj sproščeno. Medicinske sestre pogosto dajejo napotke kar po telefonu, zdravil je precej manj kot v Sloveniji, pri prehladih in rahlo povišani temperaturi pa neradi dajejo zdravila na recept. Lahko bi rekel, da so precej vikinški, haha. Ali je to dobro ali slabo težko sodim, vendar do zdaj še nisem zasledil informacij, da bi zdravstveni sistem imel finančne težave.
Za severnjaške države velja, da je bilo eno izmed gonil njihovega razvoja in uspeha socialna enakost in miselnost, da so vsi enaki, da delajo vsi za enega in eden za vse ter da ni zaželeno izstopanje ter vrednostne sodbe o drugih. Kako se to kaže na delovnem mestu ali v vsakdanjem življenju?Tomaž: To se resnično čuti pri delu in tudi pri vsakodnevnem komuniciranju. Medtem ko se v nekaterih drugih državah večkrat poudarja izobrazba in osebni dosežki (tudi v Sloveniji), je to na Norveškem precej nezaželeno. Tudi sam sem to izkusil na delovnem mestu. Ko sem med kosilom začel predstavljati svoje dosežke in izobrazbo, so bili Norvežani vidno nezainteresirani. Ko sem jim v enem od pogovorov dejal, da nameravam našemu direktorju direktorata omogočiti urejanje procesov zunaj za to namenjenih ur, ker ima verjetno precej zapolnjen urnik, so me kar debelo pogledali. Takoj so me podučili, da bo tudi on (ne glede na to, kako visoko v hierarhiji je) stopil v vrsto in urejal zadeve tako kot vsi drugi. Podobne primere sem slišal tudi od kolegov v drugih podjetjih. Sodelavci so kot skupina zaslužni za uspehe, pa tudi za napake posameznika odgovarjajo vsi enako. Ni izstopanja v nobeno smer. Osebno mi tak način ni najbolj všeč, ker vse zaposlene postavlja v neko sredino. Posledično se za napredovanje izbirajo druga merila, ki ne temeljijo nujno na meritornosti.
Severnjaki veljajo za hladne in zaprte ljudi, a številni menijo, da ni tako - da imajo le radi zasebnost in tudi drugim pustijo prostor zanjo. Kako dobro poznate svoje sosede, se vabite na obiske in posedate ob kavi ali se družine držijo bolj vsaka zase?Sabina: Res je nekoliko težje navezati stike z domačini, ki so na prvi pogled karakterno bolj zaprti. Obstaja kar veliko stereotipov o hladnih in zadržanih Norvežanih, sama pa sem imela pogosto prav nasprotne izkušnje. Pridružila sem se pevskemu zboru, ki ga sestavljajo večinoma domačini. Tam sem spoznala, kako odprti, dobrosrčni in zabavni so lahko. Morda na začetku res niso tako temperamenti in gostobesedni, se pa lahko sčasoma spremeni tudi to. In ravno potrpežljivost je tu na severu pomembna vrlina. Norveška ni dežela, ki bi svojo identiteto servirala na srebrnem pladnju (kot smo tega vajeni od lastne promocije številnih drugih držav), tako da je v odkrivanje te navidezno hladne ""selbujske rože"" treba vložiti malo več truda. Prav tako posedanje ob kavi ni nekaj tipično norveškega, to pa ni nujno kazalnik tega, da niso tako družabni. Imajo svoje navade, bolje se počutijo v manjšem krogu znanih ljudi, pomembna je domačnost in sproščenost. Ni pretiranega govoričenja, hvaljenja, gestike in emocionalnih izlivov (razen ob koncu tedna, haha). Pogovori so večinoma preprosti in se tičejo praktičnih tem, vendar je to le površna ocena. Vseh sosedov še ne poznamo dobro, se pa pozdravljamo. Pogosto se kdo odseli oz. priseli, imamo pa tudi drugačen ritem, tako da se srečamo samo ob koncih tedna.
Čeprav za obljubljeno deželo prebežnikov z Bližnjega vzhoda, Azije in Afrike veljata predvsem Nemčija in Švedska, postaja njihovo število v zadnjem času težava tudi za Norveško, ki se boji, da bi zaradi dolge meje s Švedsko prišlo do ""prelivanja"" prebežnikov. Pred kratkim sem brala, da se je tudi Norveška odločila za začasno uvedbo mejnega nadzora. Kako Norvežani gledajo na val prebežnikov - prevladuje strah pred njimi ali odgovornost pomagati?Tomaž: Norvežani so, vsaj navzven, strpen narod. Laično gledano imajo verjetno srečo, da so zadnji v vrsti po kopenski poti, po morju pa je legalno skoraj nemogoče priti na Norveško. To jim daje čas, da sprejemajo ukrepe, ko se jim zdijo nujni. Vseeno pa sva s Sabino večkrat slišala, da jim ni všeč nikakršna naselitev prebežnikov, ne glede na vzrok njihove migracije. To se ne kaže samo pri prebežnikih. Zadnje leto je bilo za Stavanger precej slabo, saj je cena nafte drastično padla, količina pa se je povečala. Črpanje nafte je na Norveškem precej dražje kot drugod po svetu (vsa nafta se črpa na morju, kar je precej drago), zato je sledilo nekaj valov odpuščanja. Seveda je bil najprej velik osip tujcev, za nekaj odstotkov pa je narasla brezposelnost tudi pri Norvežanih. Precej točna je po mojem mnenju ocena prijateljice Slovenke, ki že dlje časa živi na Norveškem, da imajo vsi Skandinavci neko notranjo potrebo po strpnosti in dolžnost pomagati v takih položajih.
Norveška ima četrti najvišji dohodek na prebivalca na svetu in enega najvišjih indeksov človeškega razvoja. Na praktično vseh seznamih uspešnosti se uvršča v sam vrh držav. Njen uspeh temelji na izvozu nafte in zemeljskega plina, a cene nafte so se od junija lani znižale kar za 60 odstotkov. Govorili ste že o tem, kako je to vplivalo na naftno industrijo?Sabina: Stavanger je tu še posebej na udaru, saj gospodarstvo sloni večinoma na naftni industriji. Bilo je že več množičnih odpuščanj, ki so najprej doletela prav pogodbene delavce iz tujine. Med prijatelji, ki so zaposleni v tem sektorju, trenutno vlada veliko negotovosti in strahu, saj nikoli ne veš, kdaj boš naslednji na vrsti. Trg se je začel spreminjati, nepremičninski balon poka, brezposelnost pa se počasi veča. Ko smo se preselili, je bila stopnja brezposelnosti pod dvema odstotkoma, zdaj pa že dosega tri odstotke. Služb je bilo na pretek, tudi brez znanja jezika, zdaj pa je pri vsakem oglasu za delo alineja, ki zahteva aktivno in dokazljivo znanje norveščine. Vseeno pa domačini niso pretirano vznemirjeni, no, vsaj tako se zdi. Za težke čase imajo namreč pripravljen poseben naftni sklad, kamor se stekajo presežni dohodki od prodaje nafte. Sklad ima okoli 780 milijard evrov in še narašča. Država manjši del denarja vlaga v državo, državni pokojninski sistem in v socialo, večji del pa investira v tujino. Vlada napoveduje, da bodo zaradi krize morali poseči po teh prihrankih, kar se do zdaj še nikoli ni zgodilo. Bomo videli, kaj bo prineslo naslednje leto.
Država je sicer že dvakrat na referendumu zavrnila vstop v Evropsko unijo, kljub temu pa ohranja tesne stike z njo in njenimi članicami, je tudi članica zveze Nato. Kako Norvežani gledajo na neodzivnost, neučinkovitost in neusklajenost Bruslja, pa naj gre za reševanje grške dolžniške krize, begunski val ali, najbolj sveže, teroristične napade? Tomaž: V zadnjem času med ljudmi nisem zasledil nekih pretiranih skrbi glede grške krize. Norvežani imajo druge skrbi, predvsem tiste, povezane z nafto. Ker Norveška ni članica EU-ja, ima bolj ali manj proste roke pri številu prebežnikov, ki jih bo sprejela. Kot ena izmed skandinavskih držav seveda ohranja visoko moralno držo, vendar za zdaj ni videti pretiranega navdušenja glede sprejema prebežnikov. Glede terorističnih napadov se je odzvala podobno kot vse države članice Nata. Stopnja varnosti se je nekoliko zmanjšala, vendar se življenje tu (še) ni spremenilo. Še vedno se počutimo zelo varne, otroci še vedno vsak dan hodijo v šolo sami, brez kakršnega koli spremstva.
Številni, ki se preselijo na sever, tarnajo predvsem nad vremenom in ""neskončno dolgo"" zimo s temo in pomanjkanjem sonca. Stavanger leži na jugu in ob morju, so zaradi tega vremenske razmere kaj prijaznejše?Sabina: Zime so res dolge in nič kaj idilične. Temperature so zaradi morja nekoliko toplejše, pa tudi snega ne zapade veliko. Je pa predvsem deževno in vetrovno, včasih neprestano po več tednov. Ni čudno, da Norvežani radi kupujejo sveče in praznujejo dan luči oz. praznik svete Lucije. 13. decembra, na najdaljšo noč v letu, prirejajo v šolah, vrtcih in po mestu številne procesije. Nekateri se celo preoblečejo v Lucijo, ki na glavi nosi krono iz lučk. Tako poskušajo pregnati temo in naznanjajo daljše dni.
Skoraj enoletno bivanje tukaj nas je naredilo tolerantnejše glede vremena, samo da ne dežuje in piha premočno. Ko so temperature nizke, se pač oblečemo; če sije sonce, se namažemo s kremo za sončenje. Ne izgubljamo časa za pritoževanje in ne čakamo na sonce, preden se odpravimo ven. Tako smo na obisku v Sloveniji vedno zadovoljni, kar koli že povedo pri vremenski napovedi.
Ko pride zima, pa zablestijo norveški zimski športniki, ki so izjemni tekači, biatlonci, skakalci, tudi hokejisti. So tudi Norvežani tako ""nori"" na smučarski tek kot Finci, kjer menda številni na smučeh tečejo tudi v službo, tekaške proge pa so včasih celo prej očiščene kot ceste?Tomaž: Tu bi lahko pritrdil, vsak Norvežan, ki zasluži dovolj, kupi počitniško hiško v gorah ob smučišču ali progi za tek na smučeh. Ob koncu tedna se večkrat odpravijo v te hiške, kjer preživljajo čas v naravi; brez televizije in medijev.
Vam je uspelo državo že dobro raziskati, obiskati kakšne slikovite kraje?Sabina: Slikovita pokrajina je že pred vrati, ni se treba daleč voziti. Do obale imamo le nekaj minut hoje, z bližnjega hribčka pa se razprostira čudovit razgled na fjord. Večkrat se odpravimo na bližnji otok Hundvåg, kjer z Jernejem po magičnem gozdu iščemo trole (Trollskogen). Za prvomajske praznike smo se odpravili na izlet v južni Kristiansand. Pot do tja traja približno tri ure in pol. Omejitve na Norveškem so nizke (90 km/h na avtocesti), kazni visoke, zato se nam prav gotovo ni mudilo. Človek se umiri, ker ga v to prisilijo pravila in način življenja. Narava in razgled na poti sta bila fantastična in prav to smo si najbolj zapomnili. V Oslo in Bergen še nismo šli, tako da nas čaka še kakšno zanimivo potovanje.
Pred vrati so praznični dnevi. Bo to vaš prvi veseli december na Norveškem? Kako praznujejo Norvežani, imajo kakšne zanimive navade, kakšni so običaji glede obdarovanja?Sabina: To bo res za nas prvi veseli december na Norveškem, vendar se za praznike vračamo domov, kjer bomo nekaj dni preživeli z domačimi. In dejansko je tudi tu že kar nekaj časa veselo. Mesto se je že odelo v praznično razsvetljavo, okrasje pa ostaja v preprostem slogu, kjer prevladujejo naravni materiali. Vsak dan potekajo razne prireditve in glasbeni nastopi, ki so del ""živega adventnega venca"". Trgovine bodo decembra izjemoma odprte tudi v nedeljo, na prodajnih policah pa je vsepovsod mogoče zaslediti napis jul, to je namreč norveška beseda za božič. V tem času so na prodaj posebni božični siri, klobase, kaše, pijače, meso, ribe ... Sumim, da gre za običajne izdelke, le da so zdaj drugače zapakirani. Hrana igra v času božiča očitno pomembno vlogo, predvsem takšna nezdrava. Za tradicionalno božično večerjo običajno postrežejo s pečenimi svinjskimi rebri, kuhanimi klobasami, krompirjem in zeljem. Še bolj posebna pa so osoljena in posušena jagnječja rebra oz. božični pinnekjøtt. Te se morajo vsaj tri ure kuhati v sopari nad rešetko, narejeno iz brezovih vej. Za najpogumnejše pa imajo še ribjo specialiteto, imenovano lutefisk. To je zmehčana posušena polenovka, neke vrste norveški Marmite, saj jo nekateri obožujejo, drugim pa obrača želodce. Mi si glede te ribe še nismo ustvarili mnenja, jo bom pa tokrat vsekakor poskusila. Božična večerja se večinoma konča z mlečnim rižem, ki mu dodajo cimet in omako iz gozdnih sadežev. Hrano pa poplaknejo s posebnim božičnim pivom, otroci pa dobijo julebrus, ki je v trgovinah na voljo le v tem času. 
S to večerjo praviloma postrežejo 24. decembra, torej na sveti večer oz. julaften, nakar sledi obdarovanje. Če so bili pridni, jih obišče Božiček oz. Julenisse. Pomembno vlogo ima tudi božični škrat, ki mu pravijo Nisse. To bitje ima na Norveškem že dolgo tradicijo. Varuje namreč polja, travnike, ljudi in živali, v zameno pa potrebuje zavetje v domači hiši in na sveti večer skledo ovsene kaše. Verjetno je kar nekaj običajev, ki jih bomo tokrat doživeli prvič, tako da se resnično veselimo prazničnih dni.
Koliko časa nameravate ostati v Stavangerju in ali bi se potem želeli vrniti v Slovenijo ali boste nadaljevali vaše ""popotovanje"" po Evropi?Slovenija ostaja daleč najbolj priljubljena država, zelo radi bi se vrnili domov. Treba pa je najprej zagotoviti normalno življenje. V Sloveniji smo se (pre)večkrat ukvarjali s tem, kako normalno shajati iz meseca v mesec. Vendar denar še zdaleč ni vse. Dejstvo je, da je v Sloveniji omejeno število delovnih mest, da se je brezposelnost krepko povečala, zdaj pa se znižuje zelo počasi. 
V Sloveniji sem bil na razgovoru za neko vodstveno delovno mesto. Prvo vprašanje, ki sta mi ga kadrovika postavila, je bilo glede vzrokov in njihovih koristi, ki bi jih prinesla moja zaposlitev. Sledilo je minipredavanje o tem, da bo plača minimalna, da bom moral delati vse sobote, nedelje in praznike; da je stres neverjeten ipd. Razgovor v Stavangerju je potekal popolnoma drugače. Najprej so mi povedali, zakaj sem tam, kaj jim je všeč, kako sem rešil preverjanja … Sledil je pogovor, pri katerem smo izmenjali stališča glede kadrovske problematike v Natu in konkretnih nalog. Povedati hočem, da sva postala utrujena od doseganja sprejemljivega standarda, zavračala sva nasvete ljudi, da bi bilo pametno biti član te ali one stranke, ker je službo potem dobiti precej lažje ipd. Na trenutnem delovnem mestu se meritornost opazi, zaslužek je neprimerno večji, več časa lahko preživim z družino. Najin cilj ni bil obogateti. Svojega časa nisva želela posvečati finančnim skrbem in spletkarjenju, pridobivanju poznanstev. Želela sva delati in živeti normalno družinsko življenje. Na Norveškem je tak status nekaj običajnega, v Sloveniji pa trenutno žal težko dosegljiv. Dokler se to ne bo spremenilo, bomo ostali v tujini.
IZ PRVE ROKE
Najbolj tipičen spominek
Majhna figurica v podobi trola
Edvard Munch 
Kava 36 NOK (4 evre), malo pivo 80 NOK (9 evrov)
Tusen takk (tisočkrat hvala)
 Pølse (hrenovke), brunost, voda iz pipe
Hladni Norvežani
O čem se trenutno največ govori
Najbolj tipično ime in priimek
Solveig Johansen  
"
http://www.rtvslo.si/begunska-kriza/iz-sredozemskega-morja-v-treh-dneh-resili-4-600-ljudi/380448,prebežniki,"
					6. december 2015 ob 14:24,zadnji poseg: 6. december 2015 ob 18:04
					Rim, Pariz, Berlin, Bruselj - MMC RTV SLO, STA","
K. Št., B. V.
",Iz Sredozemskega morja v treh dneh rešili 4.600 ljudi,"Italijanska obalna straža je v Sredozemskem morju med Libijo in Italijo med četrtkom in soboto rešila 4.600 ljudi. Medtem Berlin in Pariz pozivata k večjemu nadzoru na schengenskih mejah.
Kot je sporočila italijanska obalna straža, so rešeni prebežniki skušali s plovili doseči italijansko obalo. Samo v soboto so v devetih ločenih akcijah na varno pripeljali 1.123 prebežnikov, ki so poskušali Sredozemsko morje prečkati z ribiškimi ali gumijastimi čolni.
Čeprav se je t. i. prebežniški val proti Evropi v zadnjih dneh nekoliko umiril, se je zdaj zaradi lepega vremena znova povečal, kar so izrabili tihotapci ljudi.
V reševanju je sodelovalo več ladij italijanske obalne straže, mornarice in tudi nemške vojaške ladje, ki sodelujejo v evropski operaciji Sophia oziroma prej Eunavfor Med, namenjeni reševanju ljudi na morju in boju proti tihotapcem ljudi.
Ladja Triglav iz čolna rešila 60 ljudiLjudi v Sredozemskem morju je reševala tudi slovenska vojaška ladja Triglav. Slovenska vojska je na družbenem omrežju Twitter objavila, da je posadka Triglava s poškodovanega gumijastega čolna rešila približno 60 ljudi. Triglav s 37-člansko posadko od 19. oktobra sodeluje v evropski operaciji Sophia.
Število prebežnikov, ki so letos Italijo dosegli prek morja, je sicer za okoli 12 odstotkov nižje od lanskega v celotnem letu. Leta 2014 jih je tako Italijo doseglo 170.000, letos pa do zdaj 150.000.
Francija in Nemčija za več nadzoraPariz in Berlin sta medtem Evropsko komisijo pozvala, naj zaradi begunske krize in nevarnosti terorističnih napadov uvede ""sistematičen nadzor državljanov EU-ja na zunanjih mejah območja schengena"". Zunanja ministra obeh držav, Thomas de Maiziere in Bernard Cazeneuve, menita, da je nujna reforma schegenskih pravil ravnanja na mejah.
Ministra sta v skupnem pismu v četrtek evropskemu komisarju Dimitrisu Avramopulosu predlagala znatno okrepitev evropske agencije za zunanje meje Frontex. Agencija bi tako lahko na podlagi ocene tveganja hitreje posredovala ob večjih pomanjkljivostih na zunanjih mejah. V izrednih okoliščinah, ki ogrožajo splošno delovanje schengena, bi lahko Frontex tudi dal pobudo za uporabo sil za hitro posredovanje (Rabit), tudi če država članica ne bi zaprosila za to.
Glede na njun predlog naj bi imeli uradniki Frontexa tako dostop do podatkov EU-ja kot dostop do podatkov držav članic, pooblaščeni pa naj bi bili tudi za sistematično jemanje prstnih odtisov državljanov tretjih držav.
Komisija naj bi sicer 15. decembra predstavila ukrepe za t. i. zaščito zunanje meje, ki bo predvidoma vključeval predlog za vzpostavitev evropske obalne in mejne straže.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/konec-tedna-prispelo-nekaj-vec-3-800-prebeznikov/380440,prebežniki,"
					6. december 2015 ob 12:49,zadnji poseg: 6. december 2015 ob 19:46
					Ljubljana - MMC RTV SLO, STA","
G. C.
",Konec tedna prispelo nekaj več 3.800 prebežnikov,"V Slovenijo je v soboto prispel vlak s 742 prebežniki, v nedeljo ponoči pa vlak s 1.121 prebežniki, ob 15.40 vlak z 940 prebežniki in ob 19.30 vlak s 1.015 prebežniki.
Policisti so po opravljenih policijskih postopkih, zdravstveni in humanitarni oskrbi prebežnike, ki  so prispeli ponoči, z vlaki in avtobusi že pospremili proti Jesenicam in Karavankam.
Po napovedih hrvaških varnostnih organov bo okoli polnoči iz Slavonskega Broda v Dobovo pripeljal naslednji vlak, na katerem naj bi bilo okoli tisoč prebežnikov.
"
http://www.rtvslo.si/slovenija/iz-hrvaske-dva-vlaka-s-prebezniki/380353,prebežniki,"
					5. december 2015 ob 09:37,zadnji poseg: 5. december 2015 ob 09:44
					Ljubljana - MMC RTV SLO, STA","
B. R.
",Iz Hrvaške dva vlaka s prebežniki,"Iz Hrvaške sta na mejni prehod za mednarodni železniški promet Dobova pripeljala dva vlaka s prebežniki. Prvi, z 946 prebežniki, je v Dobovo prispel ob 9. uri, drugi, s 611 prebežniki, pa nekaj po 19. uri.
Po opravljenih policijskih postopkih, zdravstveni in humanitarni oskrbi so policisti vse tujce z vlaki in avtobusi pospremili proti Jesenicam in Karavankam. 
Trenutno v sprejemnem centru v Dobovi ni prebežnikov. Naslednji vlak iz Hrvaške pričakujemo okoli 11. ure. Na vlaku naj bi bilo 715 prebežnikov.
"
http://www.rtvslo.si/svet/nujno-je-treba-razdejati-islamomafijo-njena-omrezja-fundamentalizem-razbojnistvo/380267,prebežniki,"
					5. december 2015 ob 06:47
					MMC RTV SLO","

","""Nujno je treba razdejati islamomafijo, njena omrežja, fundamentalizem, razbojništvo""","""Radi bi spet zaživeli normalno in nihče nam ne bo vzel našega načina življenja, v katerem se lahko ljudje vseh veroizpovedi, narodnosti, ras in spolov svobodno in v miru združujemo,"" pravi francoski veleposlanik v Sloveniji Pierre-Francois Mourier.
Z veleposlanikom so se po nedavnih terorističnih napadih v Parizu pogovarjali na 1. programu Radia Slovenija. Kako odgovoriti na grožnjo teroristov? Ali smo za svojo varnost pripravljeni plačati z odrekanjem nekaterim svoboščinam? Zakaj se enačba, ki na eno stran enačaja postavlja begunce ali pa muslimane na drugo pa teroriste, ne izide? Kako bo Francija negovala svojo multikulturno podobo? O vsem tem se je s francoskim gostom pogovarjal Luka Robida.
Gospod veleposlanik Pierre-Francois Mourier, dobrodošli. S skladbo belgijsko-francoskega šansonjerja Jacquesa Brela Quand on n'a que l'amour (Ko imava le ljubezen) so se pretekli konec tedna na slovesnosti poslovili od žrtev pariških napadov. Kako se vas je dotaknilo jasno sporočilo pesmi, da se orožju lahko zoperstavimo z ljubeznijo?Slovesnost se mi je zdela izjemno ganljiva. Šlo je za dogodek na državni ravni v spomin na 130 tistih, ki so jih ubili 13. novembra, in stotine ranjenih. Dogodek se je dotaknil vseh Francozov, ne glede na njihovo poreklo. Tudi Jacques Brel, kot omenjeno, je bil belgijsko-francoskega porekla. Slovesnost pa je na neki način združila vse, ne na verski način, pač pa smo se združili v spominu na umrle.
Pariz je bil v tem letu dvakrat tarča terorističnih napadov. Kako se je življenje v francoski prestolnici spremenilo po napadih na Charlie Hebdo? Januarja je ulice francoskih mest preplavilo več milijonov Francozov, česa podobnega pa po 13. novembru nismo videli.Mislim, da je med dogodkoma neka bistvena razlika. Sedmega januarja je Francija doživela velikanski šok. Ne le zaradi pomembnega števila žrtev, ampak tudi zaradi tega, kar so predstavljale. Zgodil se je napad na osrednje vrednote francoske tradicije. Svoboda govora, svoboda izražanja sta zgodovinsko gledano rojeni v Franciji. Svoboda, da lahko poveš vse, ne da bi zato tvegal življenje, velja za naše največje bogastvo. Nekaj reči, še ne pomeni nekaj storiti. Ker beseda ni dejanje, pač pa je sredstvo za sporazumevanje. Beseda ni napad in po navadi ne sproži nesorazmerne reakcije - kot je bila smrt ilustratorjev in intelektualcev. Močna čustva so zajela Francoze in jih združila v tolikšnem številu. Pa ne le Francoze. Prišli so številni voditelji držav, tudi vaša predsednik vlade in zunanji minister sta bila na pariškem shodu. In to je dokaz, da ni bila napadena le Francija oziroma nekaj ilustratorjev, pač pa ideja, vrednote, ki jih živimo, njihovo bistvo pa je - svoboda. Napadi 13. novembra so drugačni. Ne moremo ocenjevati, da so bili bolj ali manj grozni od januarskih - drugačna je njihova narava! Nič več ni bila napadena le naša svoboda izražanja, ampak je bil napaden naš način življenja, družbeni način, ki smo ga zgradili v Franciji, v Evropi in v veliko drugih državah. Model, ki temelji na svobodi govora, na svobodnem in varnem gibanju. In zakaj tem napadom niso sledili tako množični shodi? Najprej zato, ker so oblasti nemudoma razglasile izredne razmere, v katerih so prepovedana množična zborovanja. Svet se je odzval drugače, tudi s profilnimi slikami na Facebooku, obarvanimi v francosko zastavo, in z izobešanjem zastav z oken domov, kar je predlagal predsednik republike. Takoj smo hoteli spet zaživeti normalno. In poteza, da so ljudje le nekaj dni po napadih vnovič napolnili terase restavracij, sporoča - ""Ne. Ne boste nam vzeli našega svobodnega načina življenja!"" ""Ne boste nam vzeli načina življenja, v katerem lahko moški in ženska, jud in musliman, temnopolti in belci mirno sedejo na teraso kavarne."" Francija je namreč multikulturna dežela. In tudi dežela številnih veroizpovedi, čeprav je laična država.
Slišali smo torej Brelovo pesem, kako se nad orožje spraviti z ljubeznijo, predtem so nas mediji zasipali s podobami francoskega parlamenta, ki poje marseljezo, francosko himno, in še posebej z njenim verzom ""Aux armes, citoyens!"" oziroma ""K orožju, državljani!"" Kako torej Francija odgovarja na teroristične grožnje - z ljubeznijo ali orožjem?Odgovoriti je treba z vsemi razpoložljivimi sredstvi! Najprej nekaj pojasnil o himni. Slišal sem namreč precej napačnih razumevanj. Poziv ""K orožju, državljani!"" pomeni, da se lahko ljudstvo proti zatiranju legitimno upre z orožjem. Nekaj podobnega je zapisano v ameriški deklaraciji o neodvisnosti, ki prav tako velja za eno izmed temeljnih besedil o svoboščinah. Razumeti moramo, da je himna seveda bojna pesem, a nikakor ni ksenofobna, sovražna do tujcev, agresivna. Pač govori o narodnem ponosu. Če se vrnem k vašemu vprašanju: ljubezen ali orožje? Oboje! Ljubezen kot sočutje, solidarnost, kot sporočilo, da je življenje vredno živeti, tudi v težkih trenutkih. Kar pa se je zgodilo, zrelativizira naše vsakdanje skrbi. In orožje ... Kot je dejal predsednik republike, takih dogodkov ne moremo dopusti, nanje se moramo odzvati najodločneje, pa naj bo to pri nas ali kje drugje. To se je v nekaj dneh zgodilo z operacijo v predmestju Saint Denis in v številnih francoskih mestih ter s silovito operacijo zoper Islamsko državo v Siriji.
Terorizem s sejanjem strahu zmaguje! Kako naprej, da ne bi več živeli v svetu terorističnih groženj? Zadrživa se pri varnostnem vidiku.Predsednik in vlada poudarjata nujnost, da mora biti Francozom zagotovljena varnost. Zato moramo kar najhuje udariti po Islamski državi, s podporo najširše koalicije in v okviru resolucije Združenih narodov. Nujno je treba razdejati tudi, kako naj rečem, islamomafijo, njena omrežja, fundamentalizem, razbojništvo.
Govorimo torej o dveh vojnah - o tisti zoper Islamsko državo v Siriji, in drugi, ki poteka, oziroma še bo potekala v Franciji, v Evropi. Francija se v Siriji ne more spopadati sama. Vaš predsednik se je podal na turnejo od Washingtona do Moskve. A različni geostrateški interesi držav otežujejo zadeve.V pravnem pomenu smo lahko v vojni zgolj z neko državo, Islamska država pa to ni. Zato z njo v pravnem pomenu nismo v vojni, pač pa zoper Islamsko državo izvajamo vojaške, policijske operacije. Seveda z njo nismo v vojni na našem nacionalnem ozemlju, v vojni zoper ljudi, ki so tudi naši državljani. Gre za to, da državljanom zagotovimo varnost. Vse torej poteka striktno v zakonskem okviru. Čeprav so se pri nas streljali, to ni vojna, ampak policijska akcija. Glede velike koalicije naj rečem tole: zoper tovrstno nevarnost potrebujemo vse - Združene države Amerike, Evropo, v njej največji vojaški sili Veliko Britanijo in Francijo, pomoč obljublja Nemčija, potrebujemo Slovenijo, ki nam bo pomagala, potrebujemo Rusijo, ki je bila tudi sama napadena, ko so nad Sinajem strmoglavili potniško letalo z ruskimi državljani. Bolj kot kadar koli prej pa potrebujemo muslimanski svet. Ne glede na to, ali gre za večinsko šiitske ali večinsko sunitske države - počutiti se morajo kot del boja proti Islamski državi. Ta deluje po preprostem načelu vsesplošnega uničenja.
Kaj lahko pričakujemo od posredovanja v Siriji?Ocenjujemo, da je oboroženih pripadnikov Islamske države približno 30 tisoč in proti takemu številu je mogoče izvesti operacije. To nameravamo storiti s klasičnim vojaškim posredovanjem, z uničenjem njihovih položajev, z gospodarskim posredovanjem, tako da preprečimo njihovo financiranje, ki temelji zlasti na preprodaji nafte, presekati je treba tudi dovod drugih finančnih virov, tu je še posredovanje v kibernetskem prostoru. Mislim, da je vprašanje Islamske države rešljivo. Precej bolj zapleteno od tega pa je vprašanje terorizma na splošno.
Francija je dobila tudi podporo Slovenije. Ta se nanaša zlasti na napotitev dodatnih inštruktorjev na misijo Evropske unije za usposabljanje oboroženih sil Malija. A je Francija s tem dobila, kar je pričakovala od Slovenije?Odkrito rečeno, kot vselej je odziv Slovenije vzoren. Seveda nismo pričakovali, da nam Slovenija pošlje, denimo, 50 letal, 50 tisoč mož. Pričakovali smo, da nam bo pomagala po svojih močeh. In to, da nam Slovenija na pomoč priskoči z do desetimi vojaki, je za nas bistvenega pomena. Tega ne razumemo zgolj kot simbolno potezo. Gre za skupni trud na poti k skupnemu cilju. Vsak prispeva, kolikor zmore. Več od Slovenije ne bi mogli pričakovati. Izkazalo se je tudi, da združeni stojimo nasproti grožnji, ki preti nam vsem. Terorizem ne pozna meja, lahko udari kjer koli.
Naša svoboda dobiva udarce z dveh strani. Najprej so jo napadli teroristi, zdaj pa se v imenu zagotavljanja naše varnosti ne bomo mogli več gibati tako svobodno kot do zdaj, sprejemljivo nam bo, da smo bolj nadzorovani. Koliko svobode smo pripravljeni žrtvovati za lastno varnost?Ne gre za to, da bi bili pripravljeni sprejeti večji nadzor. Preprosto nimamo izbire! Spomnite se - ste si pred 11. septembrom sezuvali čevlje pri nadzoru pred vstopom na letalo? Ne! Po 11. septembru to počnemo vsi in povsod. Ko pomisliš na to, se zdi noro! Potem je to postal običajen način, saj gre lahko za vprašanje življenja ali smrti. V Franciji so zdaj razglasili izredne razmere. S tem nam niso odvzete svoboščine, izredne razmere je izglasoval parlament, torej voljeni predstavniki državljanov. Govorimo o prostovoljni odpovedi nekaterim svoboščinam, za določen čas, v zameno za našo varnost.
Januarja se je zdelo, da bomo po hitrem postopku dobili evropsko bazo podatkov o potnikih, ki naj bi prišla prav v boju proti terorizmu.To pa je vprašanje demokracije, kjer država ali pa federacija demokratičnih držav, kot je Evropska unija, za sprejem odločitve potrebuje določen čas. Tako imenovani Passanger Name Record bomo po mojem mnenju dobili, sicer bo vsaka država sprejela svojega, kar pa ne bi bilo dobro. Povzročilo bi težave ustreznosti podatkov in operativnosti med posameznimi bazami podatkov. To bi bilo manj učinkovito. Torej to bazo podatkov potrebujemo.
In ob vprašanju prostega gibanja smo nevarno trčili ob begunsko vprašanje. Napadalci naj bi za prihod v Pariz izkoristili begunski tok. Okrepljeni napadi v Siriji lahko še dodatno pospešijo migracije. Evropa pa svojih vrat ne more imeti odprtih v nedogled, smo te dni slišali reči francoskega premierja Manuela Vallsa, ki pa pri tej oceni ni osamljen politik. V zadnjem času smo slišali pozive k solidarnosti, po drugi strani pa ideje o minischengenu, v okviru katerega bi se trdneje povezale le nekatere države. Kaj to pomeni za ohranitev evropske ideje. Je zapiranje meja pravi odgovor?V odprtem svetu, svetu prostega trga, kot je Evropska unija, je to slab ukrep. Saj je naš družbeni model utemeljen na prostem pretoku ljudi, gospodarski model pa na prostem pretoku storitev, blaga. In to je ideja, na kateri je zrasla Evropa. Očitno je torej, da vse ideje o delitvi Evrope, naj gre za minischengen ali kaj drugega, ne vodijo v pravo smer. Pa vendarle, naj grem za trenutek nekoliko nazaj. Na žalost so nekateri teroristi prišli pomešani med begunce. Izkoristili so to možnost. Kar je pomembno - in to so odločno zagovarjali tako francoski premier Manuel Valls, predsednik republike in nemška kanclerka Angela Merkel -, treba se je izogibati enačenju beguncev s teroristi! Begunci bežijo pred natanko istimi dogodki, kot so se pripetili v Parizu, bežijo pred enako grožnjo.
Skušajo zaščititi svoje otroke, žene, sebe, tako da gredo nekam, kjer menijo, da jih bodo prijazno sprejeli. Naša naloga je, da jih obravnavamo najbolje, kolikor zmoremo. Ampak v določenem trenutku moramo reči, da ne moremo sprejeti več kot toliko in toliko ljudi. Ker za to nimamo finančnih sredstev, ker za kaj takega nimamo družbenih zmogljivosti ... Z drugimi besedami. Vzpostavitev nacionalnih meja ni prava rešitev. Treba je ohraniti schengensko območje. Prosto gibanje je poleg miru bistven dosežek Evropske unije.
Kar se pa tiče nas, je treba bolje zaščititi zunanje meje Evropske unije, urediti razmere v državah, od koder izvirajo težave - in to je pravzaprav vse, kar počnemo v Siriji. Poskrbeti moramo, da so begunci sprejeti kar se da blizu svoje države. Saj se bodo nekega dne želeli vrniti v svojo domovino. Nihče z lahkoto ne zapušča svoje domovine. Nihče!
V tem duhu je potekal nedeljski vrh Evropska unija-Turčija.Dialog s Turčijo je obrodil sadove. Turki potrebujejo našo pomoč, saj ne morejo kar tako poskrbeti za dva milijona prišlekov. V tem pogledu smo naredili pomemben napredek in čez čas se bo to poznalo pri migracijskem toku.
V vojni proti terorizmu je torej tudi prostor za mržnjo migrantov, ustrahovanje, paranojo, militarizacijo vsakdanjega življenja, izredne razmere se podaljšujejo, vsakdo je lahko osumljenec, etnonacionalizem dobiva krila. Napete razmere so voda na mlin skrajni desnici.Seveda v Franciji nismo pričakovali napadov 13. novembra, da bi okrepili skrajno desnico. Ta se hrani iz družbenogospodarskih razmer, ki niso dobre, čeprav se izboljšujejo. In od tu poganja ksenofobija, ideje, da ne moremo sprejeti tujcev. Več ko bodo vzeli nekateri, manj dobijo drugi. Predstavljajte si, da imamo kolač, ki ga moramo razdeliti med vse nas.
Več kot namenimo varnosti, manj nam ostane za socialo in najšibkejše spet potiskamo na rob.Drži. A postavljeni smo pred izbiro in tu je na prvem mestu varnost. Zgodba vzpona skrajne desnice se dogaja že 30 let. Korak za korakom se vse bolj splošno uveljavlja. Tako v Franciji kot drugih državah, tudi v Nemčiji, ki je sicer precej odporna proti skrajni desnici. V Sloveniji je tega manj.
Francijo v prihodnjih dneh čakajo regionalne volitve. Ali gre pričakovati vzpon skrajne desnice ali pa bodo volivci prepoznali, da ena skrajnost vodi v drugo?Mogoče je, da bo skrajno desna Nacionalna Fronta dobila zelo veliko podporo. Morda bomo videli učinek teh napadov, čeprav je še prezgodaj govoriti o tem. Treba je torej ponuditi neko kredibilno alternativo. In tako si vlada premierja Vallsa in predsednik Francois Hollande že tri leta prizadevata za vzpostavitev moderne levice. Levice, ki bo liberalna v pomenu financiranja, liberalizacije gospodarstva. Stavita na ponovno gospodarsko rast. Ob tem gre poudarek povrnitvi zaupanja v državo, državo, ki ne bo podlegla skušnjavam nacionalizma in ksenofobije. Ne rečem, da bo lahko. S tem se sooča vsa Evropa.
Teroristična grožnja se išče med tujci. Evropo so po drugi svetovni vojni pomagali na noge postaviti tudi migranti. Švicarski pisatelj Max Frisch je o tem nekoč zapisal: ""Potrebovali so delavce, prišli so ljudje."" Tu so ostali, zaživeli, si ustvarili družine, brez njih, migrantov, Francija ne bi bila videti tako multikulturno, kot je. Nezadovoljstvo pa pogosto vznikne prav v priseljenskih skupnostih. Spomnimo se nemirov v getoiziranem Saint Denisu leta 2005, zdaj je tja vodila sled za napadalci, tako kot v bruseljsko četrt Moelenbeek. Prva generacija priseljencev ni bila problematična, težave ima četrta generacija, rojena v Franciji. Kaj je Francija dala priseljencem v integracijskem procesu, kje ji je spodletelo?Prav imate, ko pravite, da je Francija multikulturna. Naj grem še korak naprej. Poznate četrti, ki so bile tarče napadov. 10. okrožje je popolnoma mešano - socialno, kulturno, etnično. Zakaj so ga napadli? Napadli so model, ki učinkuje, v katerem gre vsakdo lahko kamor koli ne glede na to, ali je moški, ženska, črn, bel, Kitajec ali severnoafričan ... Ta model integracije je za teroriste nesprejemljiv. Oni so največji ksenofobi, oni zahtevajo neko absurdno neomadeževanost, menijo, da se lahko ženska po rodu iz Magreba druži le z moškim istega porekla. Radi bi vzpostavili neko čistost.
Kot je pretekli teden ob obisku Ljubljane dejal francoski pisatelj in filozof Pascal Bruckner - teroristov ni strah smrti, strah jih je življenja, svobode in s tem možnosti, da jim v življenju morda celo spodleti.Točno tako. Strah jih je življenja, kakršnega mi radi živimo. Svobodno življenje, brez spon, brez prepovedi, razen tistih, ki jih narekuje človečnost. In napade so usmerili prav v to. Zato niso šli kam drugam, v kakšno drugo četrt. Eden najostrejših mislecev današnjih dni, filozof in zgodovinar Marcel Gauchet, je dejal, da napadi niso znak islamizacije, fundamentalizacije muslimanov. Opozoril je, da odražajo sekularizacijo precejšnjega dela muslimanov. Od mojega otroštva je Pariz popolnoma spremenil svoj obraz. Mesto je postalo multikulturno. Ko sem bil v 70. letih prvič v New Yorku, so me dobesedno osupnile raznolikost, pisanost, različni jeziki in tako dalje. Takšen je danes Pariz, je svetovno mesto. In teroristi, fundamentalisti tega ne morejo prenesti. Po njihovem je kozmopolitizem nekaj, proti čemur se je treba boriti in uničiti. A kozmopolitizem je prihodnost človeštva.
Naj ponovim vprašanje, kje je Franciji v procesu integracije spodletelo?Integracija je v 80 odstotkih uspešna. Že v mojem otroštvu je bil Pariz zelo mešan, v moji četrti so živeli Turki, Jugoslovani, priseljenci iz Magreba, Španci, Italijani. Takrat smo še razlikovali enega od drugega. Danes nihče niti za sekundo ne pomisli, da nekdo z italijanskim poreklom ni pravi Francoz. Enako je, ko govorimo o ljudeh, ki izhajajo iz muslimanske kulture, katoliške, protestantske ali judovske - naša skupna in glavna kultura je francoska.
Pravite pa, da so težavni zlasti moški v letih odraščanja.In tu jim je treba priti nasproti s socialnimi ukrepi, težavo bi po mojem mnenju v velikanski meri odpravili, če bi vsi imeli zaposlitev. Če ne gre drugače, so tu lahko tudi ukrepi kazenske narave.
Kot beguncev ne gre enačiti s teroristi, tudi islama ne gre enačiti s terorizmom. V nedeljo se je več kot 400 imamov, verskih voditeljev in islamskih aktivistov jasno distanciralo od terorizma. Notranji minister Bernard Cazeneuve pa jih je podprl z besedami, da lahko zmago zoper mračnjaške poglede na islam, kakršne ima Islamska država, zagotovijo le verski voditelji.Že ideja sama, da nekdo združuje islam s fundamentalizmom, je absurdna. Muslimanom škoduje, ker fundamentalizem - to ni njihov islam, ni njihova kultura. Kar lahko muslimani storijo, je, tako kot je to takoj storila islamska skupnost v Sloveniji, da se distancirajo od Islamske države. Da povejo, naj fundamentalisti ne govorijo tudi v njihovem imenu, da povejo, da so drugačni, da ne sprejemajo ideologije Islamske države. To jim je lahko v pomoč.
Za konec še vprašanje: kako bi lahko trenutne razmere plodneje, konstruktivno izkoristili za krepitev evropskih vrednot, svobode, človekovih pravic, socialne države? Kako bi okrepili strpnost? Lahko to dosežemo v duhu slišane Brelove pesmi? Bo Francija ohranila multikulturno podobo?Kot bi rekli Američani - hočeš ali ne - da, ostala bo multikulturna. O tem ni prav nikakršnega dvoma. Vse države bodo postajale vedno bolj multikulturne. Naj pa se to dogaja v takem ritmu, kot ga posamezne države zmorejo. In ne morem se izogniti, da se ne bi v tem pogovoru obregnil še ob podnebno konferenco Združenih narodov, ki te dni poteka v Parizu. Če se ne bomo zdaj borili proti podnebnim spremembam, čez 20 let Slovenije ne bosta prečkala dva, ampak 150 milijonov beguncev. Osebno sem naklonjen selitvam prebivalstva, prav tako mešanju prebivalstva. A to se mora zgoditi na strpen način. Družbe se mešajo, ena trči v drugo. Lažje je to reči, kot pa storiti. A treba bi bilo ohraniti naš odprt model globalnega gibanja ljudi, pri tem naj vsak spoštuje kulturo drugega. Dežele, ki jih prebežniki zapuščajo, se morajo kljub temu razvijati. Razvojna pomoč je v 21. stoletju bistvena. Z drugimi besedami - potovati in se ustaliti kjer koli na svetu - s tem je vse lepo in prav, a to se mora dogajati tako, da je to sprejemljivo za državo, ki prišleka sprejme.
Gospod veleposlanik, hvala za obisk, hvala za pogovor.Hvala vam.
Luka Robida, Radio Slovenija
"
http://www.rtvslo.si/slovenija/slovenija-makedonija-srbija-in-grcija-za-boljso-identifikacijo-prebeznikov/380299,prebežniki,"
					4. december 2015 ob 12:40,zadnji poseg: 4. december 2015 ob 17:27
					Ljubljana - MMC RTV SLO, STA","
Sa. J., G. K.
","Slovenija, Makedonija, Srbija in Grčija za boljšo identifikacijo prebežnikov","Na Brdu pri Kranju so se predstavniki slovenske, makedonske, srbske in grške policije zavzeli za boljšo identifikacijo in predlagali uvedbo dokumenta, ki bi prebežnike spremljal na poti.

Za uvedbo posebnega dokumenta bo Slovenija skušala pridobiti širše soglasje v okviru EU-ja, pri morebitni izvedbi pa bi morala sodelovati tudi z evropsko agencijo za zunanje meje Frontex, so zapisali na policiji. Predstavniki vseh štirih policij so se namreč strinjali, da je treba zagotoviti dosledno izvajanje pravil.
Okrepiti je treba tudi medsebojno sodelovanje, s katerim bi lahko učinkoviteje ločevali ljudi, ki potrebujejo mednarodno zaščito, od ekonomskih migrantov. Policije se srečujejo tudi s primeri, ko se posameznik ali del družine loči od drugih in v takšnih primerih bodo poleg Rdečega križa, ki je nosilec dejavnosti pri združevanju družin, pomagale tudi kontaktne točke, ki jih bodo določile sodelujoče policije.
O rezultatih današnjega srečanja bo generalni direktor slovenske policije Marjan Fank obvestil tudi hrvaškega kolega, saj se Hrvaška kljub povabilu sestanka ni udeležila..
.Promocija prostovoljnega vračanjaV zadnjem času se med prebežniki pojavlja vse več oseb, ki razmišljajo o morebitni vrnitvi v svojo državo ali drugo državo, kjer so bili pred tem ustrezno nastanjeni, a jim primanjkuje sredstev in informacij o tem, kako se vrniti. Vse države v regiji sodelujejo z Mednarodno organizacijo za migracije (IOM), ki podpira prostovoljno vračanje, zato so organizacijo pozvali, da pripravi regionalni pristop za promocijo prostovoljnega vračanja.
Povečan nadzor mejaNa srečanju so izrazili pričakovanje pozitivnega vpliva dodatnih dejavnosti, ki naj bi jih v kratkem začela v Grčiji izvajati agencija Frontex. Grčija je v četrtek namreč zaprosila Frontex in države članice, naj ji pomagajo okrepiti nadzor nad prebežniškimi tokovi na njenih otokih s pomočjo mehanizma Rabit. Gre za pomoč skupin za hitro posredovanje v okviru Frontexa.
V kratkem se bo začela izvajati tudi skupna operacija na meji z Makedonijo, katere cilj bo boljši nadzor nad izstopom prebežnikov iz Grčije in nadaljevanjem njihove poti na t. i. balkanski poti.
Novih vlakov s prebežniki ne pričakujejoV četrtek je v Slovenijo vstopilo 3.237 prebežnikov, zapustilo pa jo je 2.127, skupaj je do zdaj v Slovenijo vstopilo 288.963 ljudi.
V petek do šeste ure zjutraj v državo ni vstopil niti en prebežnik, v sprejemnih in nastanitvenih centrih je bilo dopoldne po Sloveniji skupaj 1.180 prebežnikov. 
V nastanitvenem centru v Postojni je bilo zjutraj zgolj 85 ljudi, v sprejemnem centru v Dobovi pa 1.095.
V četrtek je Slovenijo zapustilo več kot 2.000 prebežnikov, danes do 6. ure pa še 503.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/ob-grsko-makedonski-meji-umrl-prebeznik/380228,prebežniki,"
					3. december 2015 ob 15:19,zadnji poseg: 3. december 2015 ob 19:28
					Gevgelija - MMC RTV SLO, Reuters, STA","
B. V.
",Ob grško-makedonski meji umrl prebežnik,"Drugi dan spopadov ob grško-makedonski meji med policijo in prebežniki, ki jim ni dovoljeno prečkati meje, je prišlo do smrtne žrtve. Umrl je prebežnik, domnevno iz Maroka.
Na tisoče prebežnikov je že tedne ujetih na grško-makedonski meji, saj jim Makedonija že zadnja dva tedna ne dovoli vstopa v državo, če ne prihajajo iz Sirije, Iraka ali Afganistana. Zato so izbruhnili nasilje in spopadi s policijo. Makedonija tako zavrača tudi prebežnike, ki bežijo z vojnih območij, recimo v Somaliji.
Zjutraj je zaprla mejni prehod Gevgelija. Na drugi strani meje je ostalo okoli 5.000 prebežnikov, je sporočila organizacija Zdravniki brez meja. Več kot 3.500 ljudi poleg tega že več dni čaka v grškem obmejnem kraju Idomeni, so še opozorili.
Stresla ga je elektrikaV Idomeniju se je danes pri enem izmed neredov zgodila nesreča, v kateri je umrl 22-letni prebežnik, ki naj bi bil državljan Maroka. Splezal je na vagon vlaka, ki je stal v bližini meje, kjer so protestirali, pri tem pa se je oprijel električnega kabla nad glavo, zaradi česar je umrl, poroča francoska tiskovna agencija AFP.
Kot poroča Reuters, se je podobna nesreča, v kateri se je poškodoval domnevni Maročan, zgodila že v soboto, v današnjem primeru pa gre za prvo smrtno žrtev na kopnem. V Sredozemskem morju je sicer umrlo že več kot 3.000 prebežnikov. Številnih trupel niso nikoli našli.
Umrli je bil del 1.500-glave množice ljudi, večinoma iz Pakistana, Irana in Maroka, ki so zahtevali prečkanje Makedonije na poti v zahodno Evropo. Makedonska policija je proti protestnikom, ki so metali kamenje, uporabila solzivec.
UNHCR: Državljanstvo naj ne bo edino meriloVisoki komisariat ZN-a za begunce (UNHCR) je izrazil zaskrbljenost nad napetostmi in nasiljem na meji. Tako makedonske kot grške oblasti je pozval, naj mejo upravljajo skladno z načeli človekovih pravic in zaščite beguncev.
UNHCR je spet izrazil tudi zaskrbljenost zaradi posledic omejitev na mejah, ki jih izvajajo nekatere države na balkanski begunski poti, in svetoval, da se ljudi profilira glede na njihovo individualno potrebo po mednarodni zaščiti, ne pa na podlagi njihovega državljanstva.
Tudi Makedonija z ograjoMakedonija je za večji nadzor na meji postavila železno ograjo, podobno tisti, ki jo je postavila tudi Madžarska. Vstop v državo je tako dovoljen le prebežnikom iz treh držav - Sirije, Iraka in Afganistana - drugi pa so označeni za t. i. ekonomske migrante.
Več sto prebežnikov, ki ne smejo nadaljevati poti, je v sredo beguncem iz treh omenjenih držav preprečilo prehod čez mejo. Reuters poroča, da so vpili: ""Če mi ne bomo prečkali meje, je ne bo nihče.""
Grška vlada prebežnike, ki so ostali na meji, medtem poziva, naj gredo v Atene in zaprosijo za azil v Grčiji.
Makedonsko ministrstvo za notranje zadeve je sporočilo, da je od junija v državo prišlo več kot 300.000 prebežnikov. Samo ponoči je ministrstvo izdalo potrdila nekaj manj kot 2.800 beguncem iz Sirije, Iraka in Afganistana, poroča srbska tiskovna agencija Tanjug.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/v-dobovo-prislo-nekaj-vec-kot-2-200-prebeznikov/380173,prebežniki,"
					3. december 2015 ob 07:24,zadnji poseg: 3. december 2015 ob 19:16
					Dobova - MMC RTV SLO, STA","
A. Č.
",V Dobovo prišlo nekaj več kot 2.200 prebežnikov,"Na železniški mejni prehod Dobova sta iz Hrvaške prispela dva vlaka s prebežniki, na katerem sta bila 2.202 prišleka. Čakajo na še en vlak.
Na prvem vlaku so v Slovenijo prišli 1.103 prebežniki, na drugem vlaku, ki je v Dobovo pripeljal  nekaj po 16. uri, pa 1.099  ljudi, so sporočili s PU-ja Novo mesto. Policisti so po opravljenih policijskih postopkih, zdravstveni in humanitarni oskrbi prebežnike, ki so prispeli dopoldne, z vlaki in avtobusi že pospremili proti Jesenicam in Karavankam. 
V sprejemnem centru v Dobovi je trenutno še okoli 1.100 ljudi. Tudi te bodo po oskrbi in opravljenih policijskih postopkih v naslednjih urah pospremili v notranjost države. 
Iz Hrvaške bo okoli 20. ure iz Slavonskega Broda v Dobovo pripeljal še en vlak, na katerem bo 1.036 ljudi.
 
"
http://www.rtvslo.si/svet/merkel-afganistance-ki-iscejo-boljse-zivljenje-bomo-poslali-nazaj/380144,prebežniki,"
					2. december 2015 ob 17:30,zadnji poseg: 2. december 2015 ob 18:19
					Berlin - MMC RTV SLO, Reuters","
K. Št.
","Merkel: ""Afganistance, ki iščejo boljše življenje, bomo poslali nazaj""","Sporočilo nemške kanclerke Angele Merkel je jasno - prebežnike iz Afganistana, ki pridejo v Nemčijo zaradi ekonomskega vzgiba, bodo vrnili nazaj. ""Raje naj ostanejo doma,"" meni.
Na skupni novinarski konferenci z afganistanskim predsednikom Ašrafom Ganijem je poudarila, da naj se vsi, ki so v Afganistanu, raje zatečejo na t. i. varna območja, kot da se odpravijo na pot proti Evropi. 
""Vendar pa, ko begunci pridejo sem v upanju na boljše življenje - in vem, da se tega upanja oklepajo številni - to še ni zadosten razlog, da tukaj zaprosijo za azil ali stalno bivanje,"" meni nemška kanclerka Angele Merkel, ki je dodala, da bo Nemčija posameznike v takšnih primerih vračala domov. Tudi nemški notranji minister Thomas de Maiziere je v preteklosti izrazil mnenje, da bi morali ljudje iz Afganistana ""ostati v svoji državi"". Samo oktobra so v Nemčiji registrirali okoli 31.000 prebežnikov iz Afganistana.
Merklova je ob tem obljubila, da bo Nemčija izpolnjevala humanitarne standarde vsem Afganistancem, ki živijo v resni nevarnosti, ker delajo za tuje sile v državi, med njimi tudi za nemško vojsko. Nemčija bo med drugim vojaškim silam, ki so na misiji v Afganistanu - z namenom preprečevanja tihotapljenja, nezakonitih migracij in ponarejevanja potnih listov - podaljšala misijo.
Napačne informacijeAfganistanci so med prebežniki, ki so se v prvih desetih mesecih letošnjega leta podali na pot proti Nemčiji, šesta najštevilnejša skupina. Med januarjem in oktobrom je prispelo v Nemčijo okoli 21.000 Afganistancev - v istem obdobju lani pa 8.000.
Nemška kanclerka je še opozorila, da v Afganistanu krožijo napačne informacije glede migracij v Nemčijo in dejala, da je nemško veleposlaništvo v Afganistanu že začelo izvajati ustrezne ukrepe, s katerimi bo prebivalce seznanilo, da so tovrstne informacije netočne.
""Ulice Nemčije niso tlakovane z zlatom""Kot rečeno, nemška kanclerka je poudarila, da bi bilo treba v Afganistanu urediti t. i. varna območja, v katera bi se lahko zatekli prebivalci iz napadenih območij. Na teh varnih območjih bi ljudje začasno živeli in bili deležni izobrazbe.
Z Merklovo se je strinjal afganistanski predsednik Gani. ""Ulice te države nikakor niso tlakovane z zlatom,"" je opozoril in dejal, da je treba izkoreniniti izvor težav, zaradi katerih ljudje odhajajo iz Afganistana - nestabilnost in revščina. Ob tem je postregel s podatkom, da Afganistanci, ki se odločijo za pot proti Evropi, porabijo od 20.000 do 25.000 ameriških dolarjev, med njimi pa vsak četrti od desetih na tej poti izgubi celotno premoženje.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/grciji-naj-bi-grozila-zacasna-izkljucitev-iz-schengena-na-meji-opozorilni-streli/380121,prebežniki,"
					2. december 2015 ob 13:44,zadnji poseg: 2. december 2015 ob 21:27
					Atene, Zagreb, Bratislava, Budimpešta - MMC RTV SLO, STA, Reuters","
A. P. J., K. Št.
","Grčiji naj bi grozila začasna izključitev iz schengena, na meji opozorilni streli","Na grško-makedonski meji so znova izbruhnili izgredi, saj 1.500 prebežnikov v mrazu že več dni čaka na prestop meje. Grčija je medtem pod vedno večjim pritiskom.
Makedonska policija je na množico ljudi, ki je želela prebiti mejno ograjo in vstopiti v državo, izstrelila solzivec. Ponovni nemiri na meji so se pojavili po tem, ko je okoli 200 ljudi, večinoma iz Pakistana, ki so jim onemogočili prestop meje, začelo hoditi ob njej, da bi poiskali morebiten prehod.
Makedonska policija je sprožila solzivec, da bi množico porinila nazaj, in v zrak izstrelila opozorilne strele. Nato pa je zvečer okoli 500 prebežnikov, tistim, ki so jih makedonske oblasti spuščale čez mejo, to poskušalo preprečiti, rekoč: ""Če ne spustite nas, ne boste nikogar!""
Prebežniki iz Pakistana, Maroka in Irana so že več dni ujeti na nikogaršnji zemlji v bližini grškega mesta Idomeni, saj Makedonija naprej spušča le tiste, ki so iz Sirije, Iraka in Afganistana. Zaradi nastalega položaja in nevzdržnih življenjskih razmer (prebežniki pri nizkih temperaturah spijo v umazanih šotorih) prebežniki protestirajo že več dni (nekateri so si zašili usta). 
Atene prepričujejo prebežnikeGrški minister za migracije Ioanisa Muzalasa je medtem sporočil, da poskušajo 1.500 prebežnikov na grško-makedonski meji prepričati, naj se vrnejo v Atene in zaprosijo za azil v Grčiji, kjer imajo dovolj namestitvene kapacitete. Nekateri prebežniki iz Pakistana naj bi se bili pripravljeni vrniti celo domov, a se pakistanska vlada na njihove prošnje naj ne bi odzivala. Mednarodna organizacija za migracije pa naj ne bi imela dovolj sredstev, da bi jim plačala pot domov.
Grčija ne želi sprejeti pomočiPo poročanju britanskega časopisa Financial Times Grčiji grozi začasna izključitev iz schengenskega območja, če država ne bo kmalu izpeljala dogovorjenih ukrepov za obvladovanje begunske krize. Grčija namreč zavrača večje angažiranje evropske agencije za zunanje meje Frontex na grški meji, Atenam tudi očitajo nepripravljenost, da sprejme humanitarno pomoč EU-ja in nesposobnost, da izboljša sistem za registracijo beguncev.
Nekateri vodilni predstavniki EU-ja tako menijo, da je grožnja z izključitvijo Grčije iz schengena še edino sredstvo, s katerim bi grškega premierja Aleksisa Ciprasa prepričali, da izpolni svoje obljube in sprejme pomoč EU-ja.
Grčija zavrača kritikeDržavni sekretar na grškem notranjem ministrstvu, pristojen za priseljevanje, Janis Muzalas je danes zanikal, da bi bilo mesto njegove države v schengenu pod vprašajem, poročanje FT-ja pa označil za polno ""laži in sprevračanj"". Kot je dejal, določene države članice EU-ja Grčijo zmotno krivijo za težave celotne povezave, npr. za zamude pri vračanju ekonomskih migrantov. Pisanje FT-ja po njegovem mnenju odraža to pogosto izrečeno kritiko od nekaterih držav članic. Katerih točno, Muzalas ni pojasnil, so pa med bolj kritičnimi Slovaška, Madžarska in nekatere druge srednjeevropske države.
Če bo EU uresničil svojo grožnjo, bo začasna izključitev Grčije iz schengena prva po letu 1985, ko je nastalo schengensko območje. Grčija zavrača večje angažiranje evropske agencije za zunanje meje Frontex na grški meji, Atenam tudi očitajo nepripravljenost, da sprejme humanitarno pomoč EU-ja, in nesposobnost, da bi izboljšala sistem za popis prebežnikov. Letos je grško mejo prečkalo več kot 700.000 prebežnikov.
Turki prijeli 1.300 prebežnikovV Turčiji so po nedeljskem dogovoru z EU-jem v ponedeljek prijeli 1.300 prebežnikov, ki so se poskušali s turške egejske obale napotiti v Evropo. Med prijetimi so po večini Sirci, Iračani in Afganistanci. Prebežnike so nato poslali v nastanitvene centre, številne pa čaka tudi deportacija. V policijski akciji je sodelovalo več kot 250 policistov, ki so opravili racije na osmih lokacijah na obali ob Egejskem morju. Aretirali naj bi tudi več tihotapcev.
Na Hrvaškem nekaj manj kot 1.000 novih prebežnikovNa Hrvaškem so do 9.00 sprejeli 943 prebežnikov, potem ko jih je v torek prispelo 985. V začasnem tranzitnem centru v Slavonskem Brodu pa je bilo zjutraj 950 ljudi, ki so čakali na organizirani prevoz proti Sloveniji. V torek je v Slavonski Brod iz Šida v Srbiji pripeljal le en vlak, potem ko so v ponedeljek prispeli štirje vlaki z nekaj več kot 4.000 prebežniki.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.

"
http://www.rtvslo.si/slovenija/zicna-ograja-je-postavljena-na-skoraj-100-kilometrih/380086,prebežniki,"
					2. december 2015 ob 07:55,zadnji poseg: 2. december 2015 ob 08:18
					Ljubljana - MMC RTV SLO, STA","
G. C.
",Žična ograja je postavljena na skoraj 100 kilometrih,"Slovenija je začasne tehnične ovire do torka postavila na 23 različnih lokacijah, od mejnega prehoda Gibine v občini Razkrižje do naselja Učakovci pri Vinici v občini Črnomelj, v dolžini približno 96,5 kilometra.
Žičnato ograjo tako postavljajo v občinah Razkrižje, Središče ob Dravi, Podlehnik, Žetale, Ormož, Bistrica ob Sotli, Rogatec, Podčetrtek, Brežice, Črnomelj in Metlika, so še pojasnili na MNZ-ju.
742 novih prebežnikovNa železniško postajo Dobova je okoli 4. ure prispel vlak s 742 prebežniki. Nekaj so jih že odpeljali proti Jesenicam, okrog 7. ure pa bodo preostale prebežnike odpeljali proti Karavankam.
Ponoči je v Dobovo ob 23.30 vlak pripeljal 1.051 prebežnikov. Novih napovedi hrvaških varnostnih organov o prihodu prebežnikov pa za zdaj na novomeški policijski upravi nimajo.
Ali bo begunski tok usahnil?V bližnji prihodnosti bo begunski tok, ki mu je bila Evropa priča letošnjo jesen, usahnil, sta na okrogli mizi, ki so jo pripravili na ljubljanski fakulteti za družbene vede (FDV), povedala poznavalec Bližnjega vzhoda, Iračan Bašar Ibrahim Al Hadla, ter profesor na rimski univerzi Marconi Carlo Pelanda. Na zahodnobalkanski poti bo to po Hadlovih besedah vidno v nekaj dneh.
Hadla, ki v Srbiji in na Hrvaškem na terenu sodeluje kot prevajalec za prebežnike, je begunski tok poimenoval kot ""tretji eksodus"". Naštel je statistične podatke, ki kažejo, da je med prosilci za azil v Evropi 52 odstotkov Sircev, 19 odstotkov Afganistancev, šest odstotkov Alžircev, pet odstotkov Iračanov, drugi pa prihajajo iz zelo različnih držav, od Bangladeša in Pakistana do Somalije in Egipta.
Sirci v Evropo tako množično po njegovi besedah prihajajo, saj v Libanonu in Turčiji, kamor so pobegnili pred vojno v domovini, živijo v peklenskih, suženjskih razmerah, zato nimajo druge možnosti, kot da se podajo proti Evropi. Pri tem je opozoril, da sta okoli dva odstotka iraških prosilcev za azil nekdanji pripadniki raznih šiitskih milic, ki naj bi bile precej okrutne.
Te posameznike med begunsko množico na terenu prepoznajo, ker imajo veliko denarja, ta pa običajno izvira iz kraje tujega premoženja, ki ga nato preprodajo. Taksistom po balkanski poti tudi ponujajo veliko denarja za prevoz do recimo Avstrije.
Omenjeni Iračani ne želijo v Nemčijo ali na Švedsko, kjer imajo veliko izkušenj s prepoznavanjem pripadnikov milic in jih ti ne morejo pretentati, ampak odhajajo v druge države, denimo na Nizozemsko ali Dansko, v Italijo in Španijo, je še dodal in se vprašal, kako se bodo ti ljudje vedli, ko jim bo denarja, ki ga imajo pri sebi, zmanjkalo. ""S tem se mora Evropa ukvarjati,"" je poudaril.
Prebežniki so človeški kapitalPelanda je, kakor je poudaril kot provokacijo, izpostavil človeški kapital, ki da ga države EU-ju, predvsem pa Nemčija vidijo v prebežnikih. Populacija teh držav se namreč stara, zato potrebujejo mlade, delovno aktivne ljudi. Za Nemčijo so posebno zanimivi izobraženi Sirci iz srednjega sloja, druge pa želijo razporediti v druge države, je dejal.
Prebežnikom, ki so prišli v EU, bi po njegovih besedah morali povrniti dostojanstvo in jim ponuditi nastanitev, učenje jezika, izobraževanje, da se bodo počutili kot doma, kar vodi na pot integracije. ""In če želijo ostati v Evropi, jih ne prosimo, naj bodo manj muslimanski, ampak naj upoštevajo pravila in zakone naših demokracij,"" je še dodal.
Pelanda je prepričan tudi, da bi IS, skupino nekaj deset tisoč borcev, pred katero danes beži na tisoče ljudi, ""popolnoma uničili v dveh dneh"", a se tega ne storijo iz čisto praktičnih razlogov, tveganje ob uničenju te skupine je večje kot ob njeni ohranitvi, je prepričan. Borci IS-ja bi namreč pobegnili v severno Afriko, Nigerijo, Somalijo, Čečenijo, je našteval. ""Če bi IS uničili, bi iz tega nastalo 100 IS-jev,"" je še dodal na koncu italijanski profesor.
"
http://www.rtvslo.si/svet/cerar-v-zda-prodajal-slovenijo-vlagateljem/380085,prebežniki,"
					2. december 2015 ob 07:51,zadnji poseg: 2. december 2015 ob 20:19
					New York - MMC RTV SLO, STA, Reuters","
A. P. J., A. Č.
",Cerar v ZDA prodajal Slovenijo vlagateljem,"Premier Miro Cerar je na drugi dan obiska ZDA v newyorškem Athletic Clubu članom Evropsko-ameriške zbornice govoril o prednostih vlaganja v Slovenijo. Nadaljeval je s potovanjem v Boston.
V Athletic clubu sta ga sprejela izvršna direktorica Evropsko-ameriške zbornice Yvonne Bendinger Rothschild in predsednik James Rosener, investicijskega zajtrka pa so se udeležili tudi predstavniki gospodarske delegacije, ki spremlja premierja na obisku pri vodilnih tehnoloških podjetjih v ZDA.
Cerar je v Athletic Clubu poudaril, da je Slovenija majhna, vendar obenem velika izvozna država, ki na primer v Nemčijo izvozi več kot Kanada ali Mehika. Kot prednost je navedel njeno zemljepisno lego na križišču med evropskim vzhodom in zahodom.
Bodo Američane privabile tudi visoko obdavčene plače?Predstavil je tudi makroekonomske kazalnike - od leta 2013 dosega gospodarsko rast, ki se za letos ocenjuje na 2,7 odstotka BDP-ja, podjetja pa so visoko konkurenčna. Slovenija je lani dosegla 14-odstotno rast tujih neposrednih naložb, želi pa si več ameriških, je še dejal Cerar.
Prednost za ameriške vlagatelje vidi tudi v tem, da je Slovenija politično stabilna država z delujočimi demokratičnimi ustanovami in ugodnim davčnim okoljem - nominalna davčna stopnja za korporacije je 17-odstotna, torej med najnižjimi v EU-ju.
Poleg lokacije je Cerar kot prednosti Slovenije navedel izvrstno infrastrukturo, visoko izobraženo in usposobljeno delovno silo ter visoko stopnjo inovacij v podjetništvu. Zaveda pa se, da je potrebno nadaljnje odstranjevanje administrativnih ovir in spreminjanje delovne zakonodaje.
Memorandum z IBM-omCerar v ZDA obiskuje vodilna ameriška tehnološka podjetja, z njim pa tudi podjetja iz Slovenije dobijo dostop do največjih in najboljših v ZDA, kar bi bilo sicer precej težje. V torek je vlada tudi podpisala memorandum o razumevanju z IBM-om.
Gre za sodelovanje, pri katerem bodo sodelovali strokovnjaki IBM-a in zaposleni v vladi s ciljem preizkušati nove tehnologije v resničnem okolju in pripravljati skupne promocijske dejavnosti. IBM bo s slovensko vlado sodeloval tudi pri razvoju usposabljanj v okviru treh programov, ki bodo namenjeni pridobivanju novih veščin.
Prvi se imenuje Univerzitetne povezave in je namenjen posameznim fakultetam in raziskovalcem. Drugi je Akademska pobuda, ki se bo osredotočala na študente in proces poučevanja. Tretji pa je podjetniški program IBM Global Entrepreneur, v sklopu katerega bo IBM zagonskim podjetjem brezplačno ponujal poslovno mentorstvo, takojšnjo podporo pri plasiranju na trg in dostop do njegovih platform v oblaku.
IBM bo s slovensko vlado sodeloval tudi pri pobudah za strateško rast na področju kognitivnega računalništva, računalništva v oblaku, analitike in varnostnih tehnologij.
Kako povezati javno upravo in gospodarstvo""Z ministrom Koprivnikarjem sva prišla, da najboljšim ameriškim podjetjem predstaviva možnosti za sodelovanje z vlado na področju informacijsko-komunikacijske tehnologije. Gre za idejo, ki smo jo dolgo razvijali in pripravljali v sodelovanju s predstavniki podjetij, namreč, kako povezati javno upravo s področjem gospodarstva. Kako z najboljšimi podjetij na svetu na področju digitalne tehnologije izboljšati delovanje javne uprave, države, za večjo konkurenčnost našega gospodarstva in državljanov,"" je ob začetku obiska dejal Cerar.
Minister za javno upravo Boris Koprivnikar je dodal, da prihajajo z idejo o Sloveniji kot referenčni zeleni državi. ""Želimo povedati, da je Slovenija ravno prav velika, da ima zgrajene in stabilne vse sisteme, kot jih imajo velike države, ampak je dovolj majhna oziroma dovolj odzivna na sistemsko uvajanje modernih tehnologij. Vse te družbe imajo odlične rešitve, vendar nobeni jih praktično ni uspelo uvesti na ravni celotnega sistema, na primer zdravstva, sociale, javne uprave,"" je dejal Koprivnikar in razložil, da pri ameriških podjetjih iščejo ponudbe za najboljše rešitve.
Estonija kot zgled""Če potem to rešitev izpeljemo na ravni države, potem bo Slovenija podobno kot na primer Estonija zanimiva za druge države, da si pridejo ogledat, kako smo to naredili, in tako bomo postali referenčna država,"" je dejal minister in potrdil, da bi Slovenija tako postala nekakšen poskusni poligon za rešitve podjetij. Vendar tako, da tuja družba najprej začne dialog z vlado in skupaj najdeta interes države. Izpeljava konkretnih projektov pa je potem stvar javnih razpisov.
Cerar: Na začetku leta nekoliko počasnejša rastV pogovoru za agencijo Reuters je Cerar omenil tudi begunski tok, ki se premika čez Slovenijo, in dejal, da ga naša država s pomočjo ""nadčloveških naporov policije in vojske"" uspešno usmerja naprej. Dodal je, da imajo prebežniki ""omejen negativen učinek"" na gospodarstvo in da so gospodarski obeti Slovenije trenutno stabilni, a da bi se to lahko spremenilo, če se Evropa ne bo primerno odzvala na največjo prebežniško krizo po drugi svetovni vojni. 
V tretjem četrtletju letošnjega leta je imela Slovenija 2,5-odstotno gospodarsko rast. ""Naša rast bo na začetku prihodnjega leta nekoliko počasnejša,"" je napovedal Cerar in pojasnil, da bo nova finančna shema Evropske unije znana šele v tretjem četrtletju leta 2016. Cilj slovenske vlade za prihodnje leto je sicer 2,3-odstotna rast BDP-ja.
"
http://www.rtvslo.si/zdravje/novice/na-svetu-okoli-37-milijonov-ljudi-s-hiv-om-na-leto-se-jih-okuzi-dva-milijona/380042,prebežniki,"
					1. december 2015 ob 15:26,zadnji poseg: 1. december 2015 ob 16:10
					Ljubljana - MMC RTV SLO, STA","
B. V.
",Na svetu okoli 37 milijonov ljudi s HIV-om. Na leto se jih okuži dva milijona.,"Virus HIV je po svetu zahteval že 34 milijonov življenj. Na svetu sicer živi okoli 37 milijonov ljudi s tem virusom. Posebej stigmatizirani so migranti.
Svoj HIV-status po ocenah Svetovne zdravstvene organizacije (WHO) pozna le dobra polovica HIV-pozitivnih. Na novo se na leto okužita dva milijona ljudi, od tega 1,8 milijona odraslih. Lani je zaradi aidsa umrlo 1,2 milijona ljudi, od tega okoli 150.000 otrok. Med ljudmi s HIV-om je sicer 2,6 milijona otrok.
Z vse večjim dostopom do protiretrovirusnih zdravil, ki jih danes prejema 40 odstotkov okuženih, se umrljivost zaradi aidsa zmanjšuje. Če bi ta zdravila jemalo 90 odstotkov HIV-pozitivnih, bi lahko po predvidevanjih WHO-ja širjenje virusa do leta 2030 ustavili.
Največ HIV-pozitivnih še vedno živi v Podsaharski Afriki, v tej regiji pa je tudi skoraj 70 odstotkov vseh novih okužb s tem virusom.

Posebej stigmatizirani migrantiV boju proti aidsu ne smemo zapostaviti prebežnikov, medtem opozarja Mednarodna organizacija za migracije (IOM). ""Potrebujemo nove pristope za ranljive skupine, spodbujanje lokalnega vodstva ter jasno stališče, da imajo migranti pravico do nediskriminatornega dostopa do zdravljenja in storitev,"" je dejal direktor IOM-a za zdravje migrantov Davide Mosca.
V IOM-u poudarjajo, da je treba spremeniti negativno retoriko do prebežnikov ter deliti pozitivne zgodbe o njih. Kot opozarjajo, so prebežniki in drugi, ki se selijo, med najbolj marginaliziranimi in stigmatiziranimi zaradi negativnega dojemanja okuženih z virusom HIV.
Prebežnicam treba zagotoviti zdravljenje in negoProgram Združenih narodov za boj proti HIV-u in aidsu Unaids v letošnjem poročilu o napredku omenja nesprejemljivo visoko stopnjo novih okužb med najstnicami in mladimi ženskami v vzhodni in južni Afriki. Kot je poudaril Mosca, je treba tovrstne kazalnike spremeniti, in sicer s tem, da se tudi prebežnicam omogoči vključenost v akcije za diagnozo bolezni, zdravljenje in nego.
IOM v boju proti aidsu sodeluje z Unaidsom ter številnimi mednarodnimi organizacijami in organizacijami civilne družbe, pa tudi z lokalnimi skupnostmi, pri vključevanju begunskega vprašanja v politike posameznih držav glede aidsa ter programe za preprečevanje in zdravljenja okužb s HIV-om.
""Migracije posameznike vse bolj izpostavljajo tveganjem, ki jih še povečajo pomanjkanje ali nedostopnost zdravstvenih storitev, nevarno okolje ter slabe življenjske in delovne okoliščine, ki jih spremljajo stigma, diskriminacija in prebežnikom nenaklonjeno vzdušje v družbi,"" je dejal generalni direktor IOM-a William Lacy Swing.
"
http://www.rtvslo.si/svet/makedonija-zaradi-prebeznikov-posilja-na-mejo-okrepljene-enote/380033,prebežniki,"
					1. december 2015 ob 13:49,zadnji poseg: 1. december 2015 ob 16:40
					Skopje - MMC RTV SLO, STA","
K. Št., B. V.
",Makedonija zaradi prebežnikov pošilja na mejo okrepljene enote,"Makedonija je na mejni prehod z Grčijo, kjer še vedno protestirajo prebežniki, poslala dodatne okrepitve posebnih enot, vojska pa je v pripravljenosti s solzivcem in vodnimi topovi.
Po poročanju srbske televizije RTS na makedonski mejni prehod Gevgelija prihajajo dodatni pripadniki posebnih enot in tudi oklepna vozila, vojska pa je pripravila solzivec in vodne topove. Vojaška policija je z mejnega prehoda umaknila novinarje, poroča srbska tiskovna agencija Tanjug. Na mejnem prehodu sta tudi dva kordona policije. 
Več deset prebežnikov se je povzpelo na žičnato ograjo, ki jo je postavila Makedonija, in zahtevalo, da jim dovolijo vstop v državo. Varnostne sile so prijele večjo skupino prebežnikov, ki jim je uspelo vstopiti v državo. Pristojne oblasti jih bodo vrnile v Grčijo.
Čez mejo spuščajo le begunce iz Sirije, Iraka in AfganistanaRazlog protesta je naraščanje nezadovoljstva, potem ko je preteklo noč v Makedonijo vstopilo več tisoč beguncev iz Sirije, Iraka in Afganistana, medtem ko drugi, ki po mnenju makedonskih oblasti niso begunci, že več dni čakajo na drugi strani meje. Več deset ljudi večinoma iz Irana, se je povzpelo na ograjo in pozvalo druge k protestu. Več ljudi je prišlo do ograje na grški strani meje, med njimi tudi otroci, ki nosijo transparente, na katerih piše: ""Mi nismo teroristi, želimo mir"" in ""Hvala za pomoč"".
Makedonska vojska sicer od danes zjutraj koplje luknje za stebre, s katerimi želijo okrepiti žičnato ograjo na meji z Grčijo. Do zdaj so je postavili okoli osem kilometrov. Kot navaja RTS, dela niso končana, saj želijo postaviti 50 kilometrov dolgo ograjo.
V Evropi skoraj 900.000 prebežnikovKot so sporočili iz Visokega komisariata Združenih narodov za begunce (UNCHR) in Mednarodne organizacije za migracije (IOM), se število prebežnikov, ki so letos prišli v Evropo, približuje številki 900.000. Od januarja je Sredozemsko morje namreč prečkalo okoli 870.000 prebežnikov.
Opazen pa je novembrski upad prihodov prebežnikov glede na oktober. Število prihodov se je novembra v primerjavi z mesecem prej zmanjšalo za tretjino, na 140.000, kar je prvi upad števila prihodov letos, poroča nemška tiskovna agencija DPA. Zmanjšanje je tako posledica nižjih temperatur kot turških prizadevanj za ustavitev migracij.
Vsak tretji prebežnik otrokNa glavni pomorski poti med Turčijo in Grčijo je bil oktobra vsak tretji prebežnik otrok. ""Otroci sodijo med najranljivejše begunce in migrante, ki potujejo v Evropo,"" je dejal tiskovni predstavnik IOM-a Leonard Doyle. Pri otrocih namreč obstaja tveganje za bolezni, poškodbe, izkoriščanje, ugrabitve in trgovanje z njimi. Na balkanski begunski poti so makedonske oblasti od sredine junija registrirale 15.000 mladoletnih oseb brez spremstva.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/v-dobovo-prispelo-742-prebeznikov-se-tisoc-jih-pricakujejo/379993,prebežniki,"
					1. december 2015 ob 08:37,zadnji poseg: 1. december 2015 ob 20:41
					Ljubljana - MMC RTV SLO","
G. C., A. Č., Al. Ma. 
","V Dobovo prispelo 742 prebežnikov, še tisoč jih pričakujejo","Na mejni prehod za mednarodni železniški promet Dobova je v spremstvu hrvaških policistov davi ob 3.45 pripeljal vlak s 742 prebežniki. Policisti so po opravljenih policijskih postopkih, zdravstveni in humanitarni oskrbi prebežnike pospremili proti Jesenicam in Karavankam, so sporočili s Policijske uprave (PU) Novo mesto. Hrvaški varnostni organi so jim za nocoj okoli 23. ure napovedali nov vlak, ki naj bi iz hrvaškega Slavonskega Broda v Dobovo pripeljal še približno tisoč prebežnikov.
V ponedeljek precej višja številkaZadnji ponedeljkov vlak s 1.051 prebežniki je v Dobovo prispel okoli 23.30. Po podatkih PU-ja Novo mesto je v ponedeljek v Dobovo prispelo skupaj 4.279 prebežnikov. 
Slovenijo pa je danes zapustilo tudi pet francoskih policistov, ki so slovenskim kolegom pomagali med 9. in 29. novembrom, so sporočili s Policijske uprave Maribor.
"
http://www.rtvslo.si/begunska-kriza/turcija-hitro-zacela-izvajati-dogovor-z-eu-jem-prvi-prebezniki-ze-pridrzani/379975,prebežniki,"
					30. november 2015 ob 19:56,zadnji poseg: 30. november 2015 ob 21:42
					Ankara - MMC RTV SLO","
T. J.
","Turčija hitro začela izvajati dogovor z EU-jem, prvi prebežniki že pridržani","Po dogovoru Turčije in Evropske unije o nadzoru pretoka prebežnikov v Evropo je turška policija pridržala nekaj manj kot 1.300 ljudi, ki so bili namenjeni v Grčijo. 
Prijeli so prebežnike iz Sirije, Iraka, Irana in Afganistana, po poročanju turških agencij pa tudi nekaj domnevnih tihotapcev. Zaplenili so štiri čolne in šest motorjev. Pridržani so bili poslani v nastanitvene centre, številne pa čaka tudi deportacija. Več sto prebežnikov so pridržali blizu mesta Ayvacik na zahodu, kjer je sicer glavna pot prečkanja meje z Grčijo. Turčija je akcijo sprožila le nekaj ur po dogovoru z EU-jem. Policijska operacija se je začela pred zoro, v njej pa je sodelovalo 250 policistov, ki so opravili racije v osmih različnih lokacijah na obali.  
Turčija pravi, da je od leta 2014 pridržala skoraj 80.000 migrantov in tudi več kot 200 tihotapcev, a operacije do zdaj niso bile tako velike in tako organizirane. S tako akcijo, pravi Ankara, so povečali prizadevanja za zagotovitev dogovora z EU-jem in varnost na svojih mejah.
Glede na dogovor z EU-jem bo Turčija za spoprijemanje z begunsko krizo dobila tri milijarde evrov pomoči, da bi se lažje spopadala s prebežniškim valom. Ob tem naj bi čim več beguncev iz Sirije ostalo v Turčiji in ne bi tako množično prihajali v države EU-ja. Ta pomoč bo izvedena po potrebi in le, če bo Turčija izpolnjevala določene pogoje. EU bo glede na razvoj dogodkov preučil njihovo naravo in potrebo po njej. 
V Evropo letos prišlo več kot 720.000 prebežnikovRazlične človekoljubne organizacije pravijo, da ta dogovor ne bo rešil begunske krize, ampak bodo tisti, ki želijo v Evropo, s tem preprosto prisiljeni poiskati bolj tvegane načine. Tihotapci so opozorili, da je dotok prebežnikov nemogoče popolnoma zajeziti. Amnesty International je turško potezo označil za ""nezakonito in brezvestno"" in dodal, da je po pogovorih s Turčijo o migrantski krizi velik madež tudi na vesti EU-ja.
Letos je po podatkih Mednarodne organizacije za migracije na obale Evrope in Grčije prišlo že več kot 720.000 prebežnikov. Večina jih je prišla prek Turčije. Številni bežijo pred vojno in konflikti v Siriji, Iraku in Afganistanu, pred nadaljevanjem poti pa prebivajo v začasnih nastanitvenih centrih v Turčiji. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/v-dobovo-prispelo-3-200-prebeznikov-pricakujejo-jih-se-1-000/379901,prebežniki,"
					30. november 2015 ob 07:32,zadnji poseg: 30. november 2015 ob 19:53
					Ljubljana - MMC RTV SLO, STA","
G. C., L. L.
",V Dobovo prispelo 3.200 prebežnikov. Pričakujejo jih še 1.000.,"Na železniško postajo Dobova je danes prispelo 3.200 prebežnikov. Pričakujejo pa jih še 1.000. Državni organi so imeli za obvladovanje migracij do 9. novembra šest milijonov evrov stroškov.
Večino prebežnikov, ki so prišli v Dobovo, so po sprejemnih postopkih že prepeljali v Šentilj in na Jesenice. Naslednji vlak s približno 1.000 prebežniki pa pride v Dobovo okoli 23. ure, sporočajo s Policijske uprave Novo mesto.
Za prebežnike šest milijonov evrovMinistrstvo za notranje zadeve je za obvladovanje prebežnikov porabilo šest milijonov evrov, večinoma gre za stroške dela zaposlenih, stroške sprejema in začasne nastanitve ter stroške v povezavi z opremo. Sredstva ministrstvo zagotavlja iz tekoče proračunske rezerve.
V ta izračun pa niso vključeni stroški Slovenskih železnic in avtobusnih prevozov. Po zadnjih podatkih so Slovenske železnice ministrstvu za prevoze do 4. novembra izstavile račun za 2,6 milijona evrov. 
Skoraj 5.000 prebežnikov prepeljali čez KaravankePo podatkih PU-ja Kranj je bilo konec tedna (od petka do nedelje) iz Dobove v Avstrijo z vlaki čez Jesenice in avtobusi skozi Karavanke prepeljanih 4.248 prebežnikov. Izredni vlak iz Dobove pa je v Avstrijo v ponedeljek že prepeljal 536 popisanih prebežnikov.
Od sredine oktobra do 6. ure zjutraj je v Slovenijo vstopilo okoli 277.000 prebežnikov. V nedeljo je v Slovenijo prišlo več kot 2.800 prebežnikov. V nastanitvenih in sprejemnih centrih je bilo ob 6. uri 1.900 ljudi, Avstrijci pa so danes sprejeli že več kot 900 prebežnikov.
"
http://www.rtvslo.si/slovenija/slovenijo-od-oktobra-preckalo-vec-kot-274-000-prebeznikov/379843,prebežniki,"
					29. november 2015 ob 10:18,zadnji poseg: 29. november 2015 ob 18:38
					Ljubljana - MMC RTV SLO, STA","
G. C.
",Slovenijo od oktobra prečkalo več kot 274.000 prebežnikov,"Na železniško postajo Dobova je ob 14.30 v spremstvu hrvaških policistov pripeljal vlak s 1.028 prebežniki, ki jih bodo po opravljenih postopkih, zdravstveni in humanitarni oskrbi z vlakom in avtobusi pospremili proti Šentilju in Karavankam.
Po napovedih hrvaških varnostnih organov bo po 20. uri iz Slavonskega Broda v Dobovo pripeljal naslednji vlak, na katerem naj bi bilo 1.017 prebežnikov.
V soboto nekaj več kot 3.100 prebežnikovV Slovenijo je v soboto vstopilo 3.139 prebežnikov, do 6. ure zjutraj pa 798. V sprejemnem centru v Dobovi so bili zjutraj 804 prebežniki, drugi sprejemni centri pa so bili prazni.
V nastanitvenem centru Šentilj je bilo zjutraj 665 prebežnikov. Slovenijo je v soboto zapustilo 3.153 prebežnikov, do 6. ure zjutraj pa 405.
V Slovenijo je sicer od sredine oktobra vstopilo 274.621 prebežnikov.
"
http://www.rtvslo.si/svet/med-postavljanjem-ograje-incident-med-makedonskimi-policisti-in-prebezniki/379784,prebežniki,"
					28. november 2015 ob 10:54,zadnji poseg: 28. november 2015 ob 20:54
					Idomeni - MMC RTV SLO, Reuters, STA","
G. V., T. J. 
",Med postavljanjem ograje incident med makedonskimi policisti in prebežniki,"Med postavljanjem žičnate ograje na južni meji Makedonije se je zgodil nov incident. Po spopadu s prebežniki je bilo ranjenih 18 policistov. 
Med prebežniki, ki jih ne spustijo v Makedonijo, in policisti, ki so postavljali ograjo, se je zgodil incident. Prebežniki so začeli vanje metati kamenje in druge predmete ter jih več ranili. Policisti so odgovorili s šokgranatami.
Po zadnjih podatkih je bilo ranjenih 18 policistov, štiri, ki so dobili resnejše poškodbe, so zadržali v bolnišnicah. O poškodovanih prebežnikih za zdaj ni podatkov. Poškodovanih je bilo tudi nekaj policijskih vozil, zdaj pa so se po navedbah makedonskega notranjega ministrstva razmere umirile.  
""Gre za zaščitni ukrep""""Ne gre za popolno zaprtje meje,"" je povedal neimenovani visoki predstavnik makedonske vlade in dodal, da bodo še naprej dovoljevali vstopanje prebežnikom z vojnih območij. Makedonski vojaki in policisti so začeli postavljati kovinske nosilce in žičnato ograjo pri mejnem prehodu Gevgelija.
V zadnjih dveh tednih Makedonija dovoli prestop meje le prebežnikom iz Sirije, Iraka in Afganistana, medtem ko zavrača tiste, ki prihajajo iz drugih držav, kot so Iran, Pakistan in Maroko, saj jih oblasti označujejo za ekonomske migrante.
Ukrep Makedonije je sledil odločitvi najprej Slovenije, nato pa še Hrvaške in Srbije, da bodo prednost pri sprejemu dajale beguncem z vojnih območij, preostale ljudi pa bodo začele vračati.
Protest prebežnikovPred dvema dnevoma je okoli 200 prebežnikov iz protesta podrlo del ograje na meji med Makedonijo in Grčijo, pri čemer so nekateri izmed njih v policiste metali tudi kamenje. Protestniki so zahtevali, da se jim omogoči nadaljevanje poti proti severu Evrope. V ponedeljek si je nekaj prebežnikov v znak protesta sešilo ustnice in zahtevalo, da se jim dovoli vstop v Makedonijo.
Na nemogoče humanitarne razmere na makedonsko-grški meji so opozorili Združeni narodi, ki so prepričani, da je zavračanje ljudi na podlagi njihove narodnosti kršitev človekovih pravic. Visoki komisariat ZN-a za begunce (UNCHR) pa ocenjuje, da gredo ti ukrepi v korist tihotapcem, saj prebežniki iščejo alternative kaotičnemu položaju, v katerem so se znašli.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/foto-ograjeni-razkriski-kmetje-zahtevamo-odskodnino/379783,prebežniki,"
					28. november 2015 ob 10:45,zadnji poseg: 28. november 2015 ob 21:50
					Ljubljana, - MMC RTV SLO, Televizija Slovenija","
Sa. J., Bojan Peček, Televizija Slovenija
","Foto: ""Ograjeni"" razkriški kmetje: Zahtevamo odškodnino!","Kmetom v občini Razkrižje je zaradi postavitve žičnate ograje prekipelo, saj svojih polj ne morejo obdelovati, skrbi pa jih tudi, kako bo s spomladansko setvijo. 
Slovenska vojska je zaradi begunske krize na območju mejnega prehoda Gibina v občini Razkrižje postavila skoraj kilometer ograje iz bodeče žice. Čeprav so domačini dejanje sprva sprejeli z razumevanjem, je v zadnjih dneh med njimi čutiti vse več napetosti. Ne gre namreč pozabiti, da številni od nekaj več kot 1.200 občanov Razkrižja že od osamosvojitve Slovenije, torej od leta 1991, živijo v tako rekoč izrednih razmerah. Številni dvolastniki morajo namreč do svojih zemljišč ob nedoločeni slovensko-hrvaški meji čez mejne prehode, kmetovanje je oteženo.
Onemogočeno obdelovanje zemljePo 11. novembru so se razmere še poslabšale, saj kar okoli 40 lastnikov zemljišč na obeh straneh žičnate ograje ne more normalno obdelovati svojih polj. S slabšim vremenom so zemljišča vse bolj uničena, skrbi jih, kakor bo s spomladansko setvijo, pa tudi s spravilom pridelka. Zaradi ograje na nekatera polja namreč ne bodo mogli s kombajni.
""Predstavljajte si, da bi nekdo sredi tovarne potegnil bodečo žico – kako bi delavci opravljali svoje delo? Za nas kmete je zemlja kruh, in če je sredi polja bodeča žica, smo onemogočeni,"" pravi kmet Drago Škrlec iz vasi Šprinc.
""Pridejo, postavijo ograjo in odidejo""Še ostrejši je Jože Maršič z Gibine: ""Neumno se mi zdi, da se patrulje večkrat dnevno po njivah vozijo s terenskimi vozili in jih dodatno uničujejo - če pa je teren pregleden tudi z glavne ceste. Pošteno sem moral delati, da sem kupil to zemljo, pa stroje in orodje. Ničesar mi ni podarila ne država ne Evropa. Nihče mi ni nič dal. Zdaj pa kar naenkrat nimaš nobene pravice - pridejo, postavijo ograje in odidejo. Nimam več volje živeti v taki Sloveniji.""
Najmanj, kar razkriški kmetje pričakujejo od države, je poštena odškodnina za težje okoliščine kmetovanja. Pri tem jim bo pomagal tudi domači župan Stanko Ivanušič: ""Že od vzpostavitve schengenskega režima imajo naši kmetje težave z dostopom do svojih njiv in vinogradov, pred katerimi so zapornice. Kot župan sem držal svoj hrbet za to, da so kmetje dovolili na najbolj rodovitno zemljo postaviti bodečo žico – zato se zdaj čutim odgovornega, da kmetom damo primerno odškodnino. Upam, da bo slovenska vlada to razumela.""
Prebežniki že na poti proti AvstrijiŠtevilo prebežnikov, ki vstopajo v našo državo, se iz dneva v dan zmanjšuje. Nastanitveni in sprejemni centri za prebežnike so že tretji dan zapored večinoma prazni. V Slovenijo je v četrtek vstopilo 1.742 prebežnikov, kar je najmanj od sredine oktobra.
Po poročanju Policijske uprave Novo mesto sta v Dobovo danes sicer prispela dva vlaka z 2.000 prebežniki. Po popisu in zdravstveni oskrbi so vsi prebežniki že nadaljevali pot proti Šentilju in Karavankam.
Ob 17.30 je bilo na železniški postaji v Dobovi nekaj več kot 600 prebežnikov, v sprejemnem centru v Dobovi pa 400. Tudi te bodo policisti v prihodnjih nekaj urah z vlakom in avtobusi pospremili proti Šentilju in Karavankam.
Okoli 19. ure v Dobovi pričakujejo še en vlak, na katerem naj bi bilo 1.085 prebežnikov, je še povedala Alenka Drenik, predstavnica za odnose z javnostmi novomeške policije.
Mirno tudi v AvstrijiAvstrijska policija je sporočila, da so njihovi centri v Špilju in Bad Radkesburgu prav tako prazni. V Špilju so današnji dan zato izkoristili za pripravljalna dela za začetek prenovitvenih del, ki se bodo začela v ponedeljek. Kot je povedal predstavnik štajerske policije v Avstriji Christoph Grill, bodo prenovili prevzemni del osrednjega zbirnega centra v Špilju.
Zatišje v Špilju je ob 13. uri zmotil le protestni shod, že četrti po vrsti, ki ga je priredilo desničarsko gibanje Identitären. Shoda se je udeležilo 450 protestnikov, ki so nosili avstrijske, pa tudi slovenske, švicarske in italijanske zastave ter z napisi in vzklikanjem sporočali, da ne želijo šeriata v Evropi. 
Ministrstvo pripravlja vključevalni projektSlovenska vlada je sicer na včerajšnji seji ustanovila delovno skupino za pripravo sprememb zakonodaje, ki se nanaša na varovanje državne meje. Upravi za zaščito in reševanje ter Generalštabu Slovenske vojske pa je prerazporedila dva milijona evrov za kritje stroškov, nastalih za obvladovanje prebežniške krize v oktobru in novembru.
Ministrstvo za notranje zadeve pa medtem že pripravlja projekt vključevanja v družbo, ki bo namenjen prebežnikom, ki bodo v okviru dogovora z EU-jem v Slovenijo premeščeni iz Italije in Grčije. Poleg nastanitve jim bodo ponujali tudi psihosocialno in učno pomoč ter pomoč na področju zaposlovanja. Vsi vključevalski ukrepi se bodo financirali iz Sklada za azil, migracije in vključevanje.
"
http://www.rtvslo.si/svet/v-egejskem-morju-se-je-koncala-pot-najmanj-sestih-otrok/379741,prebežniki,"
					27. november 2015 ob 17:02,zadnji poseg: 27. november 2015 ob 17:41
					Ankara/Skopje - MMC RTV SLO, STA","
A. P. J.
",V Egejskem morju se je končala pot najmanj šestih otrok,"V bližini turške obale je v nesrečah dveh čolnov s prebežniki utonilo najmanj šest otrok. Na grško-makedonski meji so razmere še vedno zelo zaostrene.
Prvi čoln, na katerem je bilo 55 sirskih in afganistanskih prebežnikov, je zaradi močnega vetra in visokih valov potonil v bližini turškega mesta Ayvacik. Namenjen je bil proti grškemu otoku Lezbos. Turška obalna straža je v okolici čolna našla trupla štirih afganistanskih otrok. Drugi dve otroški trupli so našli ob čolnu, ki je potonil ob jugozahodni obali Turčije in je bil namenjen proti grškemu otoku Kos.
Turčija, ki gosti 2,2 milijona sirskih beguncev, je postala glavna prehodna država za ljudi, ki zaradi vojn in revščine bežijo v Evropo. Evropska unija in Turčija naj bi se v nedeljo na vrhu dogovorili o skupni rešitvi begunske krize. EU naj bi Turčiji v zameno za zadrževanje beguncev finančno pomagala, ukinila pa naj bi tudi vizume za turške državljane. Turčijo bo sicer zastopal premier Ahmet Davutoglu, ne pa predsednik Recep Tayyip Erdogan, kar znižuje pričakovanja.
Vaje turške obalne straže začasno upočasnile valNovembra je v Grčijo po morju prispelo 110.000 prebežnikov, kar pomeni, da je na grške otoke dnevno prišlo po 4.700 prebežnikov. Pretekli konec tedna pa se je število zmanjšalo na vsega 155 v soboto oziroma 336 v nedeljo. Mednarodna organizacija za migracije (IOM) je sporočila, da so to upočasnitev toka v zadnjih dneh najverjetneje povzročile vaje turške obalne straže, a pri IOM-ju so opozorili, da se je to zmanjšanje izkazalo za začasno, saj je število prihodov nato do srede spet naraslo na 5.140.
Letos je Sredozemsko morje na poti v Evropo prečkalo okoli 875.000 ljudi, med katerimi jih večina beži z vojnih območij v Siriji, Afganistanu in Iraku.
Napeto na grško-makedonski mejiNa grško-makedonski meji pa kljub dežju in mrazu še vedno vztrajajo tako imenovani ekonomski migranti, torej prebežniki iz držav, ki niso iz Sirije, Iraka ali Afganistana. Razmere so katastrofalne. Le redki na prehodu Igomeni-Gevgelija vstopajo v Makedonijo in se peš odpravijo proti 300 metrov oddaljenemu zbirališču Vinojug. Ob železniški progi še vedno vztraja 800 Irancev, ponoči pa se t. i. ekonomski migranti umaknejo v grško zbirališče Igomeni ob progi, poroča dopisnica RTV Slovenija Marta Razboršek.
V četrtek je sicer okoli 200 prebežnikov iz Maroka, Alžirije in Pakistana skušalo podreti ograjo na meji med Grčijo in Makedonijo, pri čemer so uničili del žičnate ograje. Prebežniki so v policijo metali tudi kamenje, najmanj petim pa je uspelo prebiti ograjo. Makedonska policija je odgovorila z gumijevkami. V ponedeljek si je skupina Irancev v protest, ker jim nihče ne prisluhne, zašila usta.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/varuh-odnos-nekaterih-policistov-do-prebeznikov-je-neprimeren/379687,prebežniki,"
					27. november 2015 ob 10:44,zadnji poseg: 27. november 2015 ob 21:00
					Ljubljana - MMC RTV SLO, STA","
G. C., Katarina Braniselj, Sa. J., G. K.
",Varuh: Odnos nekaterih policistov do prebežnikov je neprimeren,"Varuh človekovih pravic po eni strani ministrstvo za notranje zadeve opozarja na neprimeren odnos nekaterih policistov do prebežnikov, na drugi pa na težavne razmere, v katerih delajo policisti.
Kot je razbrati iz danes objavljenega dopisa, ki ga je varuh naslovil na notranje ministrstvo, naj bi posamezni policisti na prebežnike vpili in kričali, zaznali pa naj bi tudi neprimerne, rasistične, ksenofobne in posmehljive opazke.
Prebežnike, piše v poročilu, naj bi nekateri policisti tudi odrivali in potiskali, čeprav prebežniki niso bili problematični, saj so upoštevali navodila.
Varuh hkrati poudarja težavne delovne razmere policistov. Ti že kar praviloma delajo 12 ur, številni se na delo vozijo iz oddaljenih krajev, zaradi napornega dela so utrujeni, neprespani in izčrpani ter dalj časa ločeni od svojih družin. Varuh, ki opozarja tudi na slabe plače policistov, ministrstvo poziva, naj preuči stanje in po potrebi sprejme dodatne ukrepe, s katerimi bi lahko stanje izboljšali.
Prazni nastanitveni centri po državiNastanitveni in sprejemni centri po Sloveniji so bili v petek zvečer večinoma prazni, v Slovenijo je do 18. ure vstopilo okoli tisoč prebežnikov, kar je za zdaj najmanj od začetka drugega vala prebežnikov sredi oktobra.
Tisoč prebežnikov je v Slovenijo prispelo z vlakom, ki je nekaj po 10.30 v spremstvu hrvaških policistov pripeljal na mejni prehod Dobova. Po opravljenih policijskih postopkih, zdravstveni in humanitarni oskrbi so jih z vlakom in avtobusi napotili proti Jesenicam, kjer so prečkali mejo z Avstrijo. Zvečer v Dobovi, kjer je po podatkih PU-ja Novo mesto še 51 prebežnikov, sicer pričakujejo iz Slavonskega Broda še en vlak z novimi tisoč prebežniki.
V Slovenijo je od 16. oktobra do danes zvečer vstopilo 269.619 prebežnikov. V nastanitvenem centru v Šentilju, kjer je bilo v preteklih dneh tudi več kot 4.000 ljudi, je bilo danes le osem oseb, v Gornji Radgoni dva.
Nastanitveni centri pripravljeni na zimoPo zadnjih podatkih so nastanitveni centri po Sloveniji pripravljeni na zimske razmere - topla oblačila, obutev, pa tudi ogrevani prostori pričakajo begunce tako v centru na Vrhniki kot tudi v Logatcu.
Oba begunce sprejemata takrat, ko sta polna nastanitvena centra v Šentilju in Gornji Radgoni. Na Vrhniki je prostora za 1.100 ljudi, v Logatcu za 260.
Na Vrhniki so nastanitveni center vzpostavili konec septembra, in sicer v starih vojašnicah, ki več let niso bile v uporabi. Kar nekaj težav so sprva imeli z ogrevanjem, a so našli začasno rešitev – vpihovanje toplega zraka, ki prostor ogreje na sobno temperaturo.
V Logatcu posebnih priprav za namestitve beguncev ni bilo, saj so prostori vseskozi v pripravljenosti. V osnovi so namreč namenjeni namestitvi ogroženega prebivalstva v primeru naravnih in drugih nesreč.
V Slovenijo je v četrtek prvič od sredine oktobra vstopilo manj kot 2.000 prebežnikov, in sicer 1.742. V nastanitvenih centrih jih je bilo ob 12. uri 112 ljudi, v sprejemnih pa 1.000.
"
http://www.rtvslo.si/svet/foto-prebezniki-na-grsko-makedonski-meji-podrli-del-ograje/379653,prebežniki,"
					26. november 2015 ob 19:44,zadnji poseg: 26. november 2015 ob 20:30
					Atene - MMC RTV SLO, STA","
K. Št.
",Foto: Prebežniki na grško-makedonski meji podrli del ograje,"Okoli 200 prebežnikov iz Maroka, Alžirije in Pakistana je skušalo podreti ograjo na meji med Grčijo in Makedonijo, pri čemer so uničili del žičnate ograje.
Kot poroča agencija AFP, so prebežniki v policijo metali tudi kamenje, najmanj petim pa je uspelo prebiti ograjo. 
Na grški strani meje je tako obtičalo okoli 800 ljudi, večinoma Irancev, Maročanov, Pakistancev in državljanov Bangladeša, ki zahtevajo, da jim morajo dovoliti nadaljevanje poti proti severu Evrope.
""Hočemo v Nemčijo"" in ""Odprite meje"" so vzkliki nekaterih med 1.500 prebežniki, ki so ujeti na grško-makedonski meji, saj Makedonija spušča najprej le tiste, za katere oceni, da so begunci.
Nove omejitve so najostreje obsodili Združeni narodi (ZN), saj trdijo, da je zavračanje ljudi na podlagi njihove nacionalnosti kršitev človekovih pravic. UNHCR pa ocenjuje, da gredo ti ukrepi v korist tihotapcem, saj iščejo prebežniki alternative kaotičnemu položaju, v katerem so se znašli. S prihodom zime sta stabilizacija in celostno upravljanje evropske begunske krize še kako zelo pomembni, je dodal.
Pretekli teden so se najprej Slovenija, nato pa še Hrvaška, Srbija in Makedonija odločile, da bodo prednost pri sprejemu dajale beguncem z vojnih območij oziroma iz Sirije, Afganistana in Iraka, preostale ljudi pa bodo začele vračati nazaj.
 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.

 
"
http://www.rtvslo.si/svet/v-dobovi-pricakujejo-drugi-vlak-s-prebezniki/379589,prebežniki,"
					26. november 2015 ob 11:06,zadnji poseg: 26. november 2015 ob 19:22
					Slavonski Brod - MMC RTV SLO, STA","
To. G., Al. Ma. 
",V Dobovi pričakujejo drugi vlak s prebežniki,"V Dobovi pričakujejo drugi četrtkov vlak s prebežniki, ki naj bi prispel ob 20. uri. Skupno je danes v Slovenijo vstopilo 798 prebežnikov, od 16. oktobra pa 267.675. Kot so sporočili s Policijske uprave (PU) Novo mesto, je vlak z 798 migranti na mejni prehod za mednarodni železniški promet Dobova prispel zjutraj okoli 8. ure. Policisti so po opravljenih policijskih postopkih ter zdravstveni in humanitarni oskrbi vse tujce z vlakom in avtobusi pospremili proti Jesenicam, od koder so se odpeljali naprej proti Avstriji. Po napovedih hrvaških varnostnih organov bo po 20. uri iz Slavonskega Broda v Dobovo prispel naslednji vlak, na katerem naj bi bilo 953 prebežnikov. 
Po podatkih policije danes ob 18. uri v nobenem od osmih sprejemnih centrov po Sloveniji ni bilo prebežnikov. V namestitvenem centru v Šentilju pa je bilo ob 18. uri šest migrantov, v Gornji Radgoni sta bila dva, v centru za tujce v Postojni pa jih je bilo 108.
Od 17. oktobra letos so sicer policisti v Dobovi sprejeli že 200.004 prebežnike. V povprečju so dnevno opravili policijske postopke s 5.300 prebežniki. V nastanitvene centre v notranjost države so tujce vsak dan povprečno spremljali s petimi vlaki in dvajsetimi avtobusi. Vse tujce so po prihodu v Slovenijo oskrbeli tudi humanitarni in zdravstveni delavci.
Prvič od začetka krizeV sredo se je sicer prvič po začetku prebežniške krize zgodilo, da od polnoči do poldneva v hrvaških begunskih centrih niso sprejeli niti ene osebe. Hrvaška je v sredo sprejela nekaj več kot 1.800 ljudi, ki so jih organizirano prepeljali iz Srbije, od začetka prebežniškega vala pa nekaj manj kot 445.000.
Pariz, veter na Egeju, ostrejši nadzorZmanjšanje števila beguncev, ki prihajajo na Hrvaško, je posledica dejstva, da je manj migrantov prispelo tudi iz Turčije v Grčijo. V nedeljo je na vse grške otoke po podatkih IOM-a (Mednarodne organizacije za migracije) prišlo vsega 155 prebežnikov, pri čemer pa je organizacija ocenila, da je to posledica močnega vetra na Egejskem morju in sočasnih vaj turške mornarice. V zadnjih dneh sicer znova prihaja več prebežnikov, a vseeno veliko manj kot pred Parizom.
Predvsem pa zaprte meje za ekonomske migranteSočasno so poostreni nadzor morske meje s Turčijo začele izvajati tudi grške varnostne sile. Po terorističnih napadih v Parizu se je vsaj začasno zmanjšalo prečkanje morja iz Turčije v Grčijo. Sočasno so Avstrija, Slovenija, Hrvaška, Srbija in Makedonija zaprle mejo za vse, ki ne prihajajo iz Sirije, Iraka ali Afganistana, saj so jih označili za ekonomske migrante, tako da spuščajo naprej samo še begunce, kar je sprožilo verižno reakcijo vzdolž balkanske migracijske poti.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.

"
http://www.rtvslo.si/svet/foto-razmere-na-grsko-makedonski-meji-vse-bolj-dramaticne/379495,prebežniki,"
					25. november 2015 ob 13:30,zadnji poseg: 25. november 2015 ob 13:51
					Skopje - MMC RTV SLO, STA","
K. Št.
",Foto: Razmere na grško-makedonski meji vse bolj dramatične,"Razmere na grško-makedonski meji so ""dramatične"" in nevarno ""nepredvidljive"". Ekonomski migranti, ki jim ne pustijo nadaljevati poti, vztrajajo pri zapori vlakov in gladovni stavki.
Vodja makedonskega kriznega štaba Susana Saliu je za srbsko javno televizijo RTS zagotovila, da delajo vse, kar je v njihovi moči, da bi ljudem zagotovili humanitarno pomoč. Ob tem je spomnila da odločitve, da se proti ""obljubljeni"" Evropi dovoli pot le še beguncem iz držav, kjer divja vojna, ne pa tudi tistim, za katere se predvideva, da so ekonomski migranti, ni sprejela Makedonija, ampak so to storile druge države na t. i. balkanski poti.
Zaradi njihovega ravnanja je zaskrbljen celo generalni sekretar ZN-a Ban Ki Mun, ki je po poročanju srbske tiskovne agencije Tanjug države pozval, naj se s humanitarnimi izzivi spopadejo s ""sočutjem, solidarnostjo in delitvijo odgovornosti"". Kot je še opozoril, morajo države zagotoviti, da je njihova politika ločevanja prosilcev za azil na tiste, ki so do njega upravičeni, in tiste, ki niso, v skladu z mednarodnim pravom in pravicami beguncev. Selekcija prosilcev zgolj na podlagi njihove nacionalnosti je po njegovem mnenju kršitev človekovih pravic.
Gladovna stavkaKot poroča avstrijska tiskovna agencija APA, se medtem nadaljuje zapora železniškega prometa med Makedonijo in Solunom v Grčiji, pri kateri že več dni vztrajajo prebežniki. Na meji je ujetih že osem tovornih vlakov. Prav tako se vse več prebežnikov odloča za gladovno stavko, nekateri imajo še naprej celo protestno zašita usta.
Za ustavitev železniškega prometa se je v četrtek odločilo približno 500 prebežnikov, večinoma iz Irana, Pakistana, Maroka, Bangladeša, iraškega Kurdistana, Nepala in Somalije, ki od EU-ja zahtevajo, da odpre meje tudi zanje, in vztrajajo, da se ne bodo vrnili domov.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/obmejna-ograja-raste-se-v-podravju/379461,prebežniki,"
					25. november 2015 ob 07:29,zadnji poseg: 25. november 2015 ob 19:22
					Ljubljana - MMC RTV SLO","
A. Č.
",Obmejna ograja raste še v Podravju,"Ograjo na meji s Hrvaško, ki pa je ne postavlja vojska, so dopoldne začeli postavljati tudi na območju mednarodnega mejnega prehoda Gruškovje, je poročala TV Slovenija. V državo je danes vstopilo 3.330 ljudi.
Tik ob prehodu, kjer je tudi sprejemni center za prebežnike, so namestili kakih 150 metrov žice, je še poročala TV Slovenija.
V Slovenijo je sicer danes do 18. ure prispelo 3.330 ljudi, kažejo podatki policije. Ob tem času jih je bilo v Šentilju 10, v Gornji Radgoni dva in 108 v centru za tujce. V sprejemnem centru v Dobovi so bili le štirje prebežniki, skupno pa je v Slovenijo od 16. 10. vstopilo 265.865 oseb. Državo jih je zapustilo 256.481.
Po napovedih hrvaške policije bo okoli 21. ure iz Slavonskega Broda prispel naslednji vlak, na katerem naj bi bilo 1.012 ljudi, so še sporočili s PU-ja Novo mesto. 
"
http://www.rtvslo.si/slovenija/prihaja-nov-azilni-zakon-ki-naj-bi-pohitril-postopke/379405,prebežniki,"
					24. november 2015 ob 13:21,zadnji poseg: 24. november 2015 ob 13:38
					Ljubljana - MMC RTV SLO, STA","
A. Č.
","Prihaja nov azilni zakon, ki naj bi pohitril postopke","Vlada bo predvidoma v petek obravnavala novi zakon o mednarodni zaščiti, je napovedala ministrica za notranje zadeve Vesna Györkös Žnidar, ki naj bi pohitril določene postopke.
Györkös Žnidarjeva je na seji DZ-ja v odgovoru na vprašanje poslanca SDS-a Vinka Gorenaka dejala, da zakonski predlog prinaša spremembe v smislu zagotavljanja hitrejših postopkov in pa tudi v smislu prevetritve standardov obravnave.   Gorenak je ministrico ob tem spomnil, da je že SDS vložil svoj predlog spremembe zakona o mednarodni zaščiti, ki bo imel pri parlamentarni obravnavi prednost pred vladnim predlogom. Zato je vlado pozval, naj pripravi hibridni zakon.
Ministrica je pojasnila, da Slovenija v določenem segmentu schengenski sporazum še vedno izvaja, v določenem pa ne zaradi množičnega prihoda prebežnikov. Pri tem je poudarila, da niti nacionalna niti evropska zakonodaja nista prilagojeni za prihod tolikšnega števila ljudi na mejo.
Sicer je ministrica postregla še s podatkom, da Sloveniji trenutno pomaga 189 tujih policistov - 52 jih je iz Madžarske, 26 iz Estonije, 20 iz Češke, 20 iz Latvije, 20 iz Litve, 20 iz Slovaške, 14 iz Avstrije, 11 iz Nemčije in pet iz Francije. Potekajo pa tudi že pogovori za sklenitev dogovora o sodelovanju tujih policistov iz Romunije, Bolgarije, Italije, Nizozemske in Velike Britanije, je še dodala Györkös Žnidarjeva.
"
http://www.rtvslo.si/slovenija/foto-sprejemni-center-dobova-pripravljen-na-zimo-danes-tri-tisoc-prihodov/379389,prebežniki,"
					24. november 2015 ob 09:55,zadnji poseg: 24. november 2015 ob 20:48
					Ljubljana - MMC RTV SLO, Radio Slovenija, STA","
A. Č., G. K., Foto: Goran Rovan
","Foto: Sprejemni center Dobova pripravljen na zimo, danes tri tisoč prihodov","V Dobovi so danes sprejeli tri vlake s tisoč prebežniki, do zdaj je v mesecu dni drugega vala na področju Policijske postaje Brežice mejo prestopilo 195.000 prebežnikov, večina je mladih.

Sprejemni center za prebežnike v Dobovi je pripravljen na zimo, čeprav je prvi sneg skopnel v nekaj urah, so pritisnile nizke temperature, okoli 4 stopinje Celzija je bilo tam danes sredi dne. Center so pred kratkim na novo uredili in asfaltirali. Center je urejen na površini štiri tisoč kvadratnih metrov, trije večji šotori so namenjeni do dva tisoč prebežnikom in imajo lesena tla ter so ogrevani na topli zrak. Namenjeni so le nekajurnemu zadrževanju tujcev, je za Radio Slovenija poročala Suzana Vahtarić.
Vodja sprejemnega centra Dobova Sandi Hervol je pojasnil, da bodo konec današnjega dne ali pa jutri prestopili številko 200.000 prebežnikov, ki so šli skozi Dobovo, 49 odstotkov je bilo Sircev, 28 odstotkov Afganistancev, 10 odstotkov Iračanov ter državljani drugih držav. Šotori so ogrevani in po zagotovilu proizvajalca primerni za zimske razmere, vendar niso namenjeni dolgotrajnemu bivanju. Prebežniki so v sprejemnem centru od tri do pet ur, nato pa jih z vlaki ali avtobusi pošljejo v notranjost Slovenije, je še dejal Hervol..
Hrvaška znova zavrnila vračanje ekonomskih migrantov iz SlovenijePo navedbah hrvaškega notranjega ministra Ranka Ostojića, ki se je mudil v začasnem nastanitvenem centru Slavonski Brod, so znova zavrnili zahtevo Slovenije za vrnitev skupine ekonomskih migrantov na Hrvaško. Minister je ob tem napovedal, da se bo odpravil v Makedonijo na pogovore o zaustavitvi ekonomskih migrantov na makedonsko-grški meji.
.Vse pripravljeno za zimoŠotorišče so uredili v lepem vremenu in namestili dodatne grelnike vode v sanitarnem delu. Deževje je pretekle dni skoraj zalilo ogrevalne naprave, vodja območne izpostave Uprave RS za zaščito in reševanje Zdenka Močnik, ki je dejala, da so se postavili dodatni šotori, predvsem tudi poseben šotor, ki bo služil kot delilnica hrane. Vsi šotori so ogrevani, dostavili pa so tudi dodatna grelna telesa za prostovoljce in predstavnike civilne zaščite.
V tem tednu vzpostavljajo tudi logistični center v neposredni bližini v obratu Beti. Zdravstvena oskrba poteka na mednarodni ravni, se pa pri zdravstveni obravnavi stanje umirja, številke pojenjajo, bolezni ostajajo enake, je naštel koordinator zdravstvene oskrbe Sebastjan Komočar. Statistika še vedno zaznava 40 odstotkov otrok in 60 odstotkov odraslih, ki potrebujejo zdravniško oskrbo.
Dnevno v dveh izmenah v centru v Dobovi in na tamkajšnji železniški postaji pri oskrbi prebežnikov sodeluje okoli 140 prostovoljcev ter pripadnikov civilne zaščite in dodatno na področju PP Brežice do 250 slovenskih in tujih policistov, vojakov in pripadnikov carine.
"
http://www.rtvslo.si/slovenija/zupane-skrbi-varnost-obcanov-in-skoda-sefic-jih-miri/379339,prebežniki,"
					23. november 2015 ob 16:20,zadnji poseg: 23. november 2015 ob 20:35
					Ljubljana - MMC RTV SLO, STA","
A. Č.
","Župane skrbi varnost občanov in škoda, Šefic jih miri","Župani občin, v katerih so centri za prebežnike, so na sestanku z MNZ-jem izrazili zaskrbljenost glede varnosti občanov. Sekretar Boštjan Šefic jim je zagotovil, da bodo storili vse za zagotavljanje varnosti. 
Šefic je po sestanku s predstavniki občin pojasnil, da so opravili pregled preteklega dela, županom pa so predstavili prihodnje prednostne naloge notranjega ministrstva (MNZ), povezane s prebežniki. Čeprav ocene o škodi še ni, pa je MNZ predstavnike občin vseeno seznanil o poteku ocenjevanja nastale škode.
Po Šefičevih besedah so župani med drugim opozarjali na gospodarsko škodo in izražali zaskrbljenost glede zagotavljanja varnosti, a so jim zagotovili, da bodo storili vse za zagotavljanje varnosti občanov, pa tudi v sprejemnih in nastanitvenih centrih. Okoli nastanitvenega centra na Vrhniki so tako že postavili dodatno ograjo, ki preprečuje dostop do tamkajšnje šole in vrtca.
Škodo bodo vračaliNa sestanku so govorili tudi o posredni škodi zaradi prihodov prebežnikov. Ta je bila denimo povzročena na nekaterih zemljiščih v Rigoncah, še vedno pa nastaja na območju nekdanjega mejnega prehoda Šentilj, ki je od začetka drugega vala begunske krize zaprt in so zato lokalne trgovine, gostinski obrati itd. ostali brez strank.
Oblasti bodo sicer morale še izdelati metodologijo za oceno škode, ki jo bodo potem tudi povrnili. Hkrati pa je Šefic poudaril, da bodo po drugi strani nekatera podjetja zaradi teh dogodkov vendarle poslovala boljše. Po Šefičevih besedah bo v torek tudi medresorski sestanek za usklajevanje postopkov ob morebitni smrti prebežnikov in drugih situacijah.
Policisti preverjajo prišlekeObenem je zavrnil informacije, da nimajo izdelanih postopkov za preverjanje prebežnikov in da jih ne preverjajo ob vstopu v državo. Policija pri osebah, ki pri sebi nimajo dokumentov, operativno in taktično preverja osebne podatke, vse podatke pa preverijo v policijskih evidencah, je dejal. Vsakega prebežnika preverijo tudi s pomočjo sistema indikatorjev, na podlagi katerega bi lahko sumili, da se uvršča med skrajne skupine.
Takšne so še posebej preverili in opravili tudi druge postopke. A ker do zdaj niso še pri nikomer ugotovili kakršnih koli pogojev za uporabo omejevalnih ukrepov, so lahko te osebe potovale naprej, je dodal.
Skoraj polovico azilnih prošenj razrešiliDo nedelje je prošnjo za azil v Sloveniji podalo 85 ljudi, od njih 23 iz Iraka, po 15 iz Afganistana in Irana, 13 s Kosova, po štirje državljani Sirije in Srbije, po dva državljana Albanije in Nigerije ter po en državljan Bangladeša, BiH-a, Gruzije, Kameruna, Maroka, Pakistana in Turčije.
Po njegovih besedah so do zdaj rešili 37 prošenj. V 17 primerih so postopek ustavili zaradi samovoljne zapustitve azilnega doma, v enem zaradi umika, ena vloga pa je bila zavržena. V 14 primerih je bila prošnja zavrnjena kot neutemeljena, štirje prosilci pa so dobili status begunca.
Do danes so na meji postavili že več kot 50 kilometrov bodeče žice, je navedel. Trenutno jih postavljajo na območju policijskih uprav Novo mesto, Celje in Maribor, na nekaterih območjih pa postavljajo panelne prepreke. Z Lovsko zvezo Slovenije in Društvom za zaščito živali Pomurja pa iščejo rešitve za zaščito živali ob žici.
Za ogrevanje je poskrbljenoV soboto je tudi prvič v tej sezoni snežilo. Po besedah direktorja uprave za zaščito in reševanje Darka Buta so v šotore oz. nastanitvene centre namestili ogrevanje, sicer pa je v tem trenutku za prebežnike dovolj zimskih oblačil in obutve, prav tako hrane in čaja. Za zimski čas urejajo tudi primernejše načine oskrbe z vodo. Sloveniji z odejami, posteljami in drugim materialom pomagajo tudi druge države.
Vlada bo sicer kmalu obravnavala tudi predlog novega zakona o mednarodni zaščiti, ki bo v nekaterih primerih omogočal hitrejše odločanje, prav tako bo določal standarde, ki so zagotovljeni v Sloveniji prosilcem oz. azilantom. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/hrw-turcija-zavraca-sirske-begunce-in-jih-posilja-nazaj-na-vojna-obmocja/379305,prebežniki,"
					23. november 2015 ob 11:01,zadnji poseg: 23. november 2015 ob 21:14
					Budimpešta, Bruselj - MMC RTV SLO, STA","
B. T.
",HRW: Turčija zavrača sirske begunce in jih pošilja nazaj na vojna območja,"Človekoljubna organizacija Human Rights Watch je opozorila, da Turčija že od marca zavrača sprejem beguncev iz Sirije in jih po hitrem postopku vrača nazaj na vojna območja.
Med skoraj petletno vojno v Siriji se je v sosednjo Turčijo zateklo več kot dva milijona beguncev, ki so v strahu pred spopadi med vladnimi silami in številnimi uporniškimi skupinami zapustili svoje domove. Tako je Turčija postala država, ki je sprejela daleč največje število sirskih beguncev, Ankara pa je bila vseskozi med največjimi nasprotnicami režima sirskega predsednika Bašarja Al Asada.
A če Turčija do zdaj ni postavljala ovir za sprejem sirskih beguncev, se je ta praksa očitno spremenila in po navedbah HRW-ja turške oblasti že več mesecev zavračajo sirske begunce, ki prihajajo na uradne mejne prehode in jih po hitrem postopku vračajo nazaj na vojna območja. Vse več beguncev se zato odloča za uporabo nezakonitih poti, ki prek meje vodijo v Turčijo. Vstop v državo na mejnih prehodih dovolijo le izjemoma, pa še tako sta odprta le še dva mejna prehoda, a le za pošiljke pomoči in registrirane trgovce.
""Zaradi zaprtja meje morajo nosečnice, otroci, stari in oboleli bežati pred mejnimi policisti, da bi lahko pobegnili pred grozotami vojne,"" je bil kritičen predstavnik HRW-ja Gerry Simpson, ki je opozoril, da so v organizaciji do zdaj zaznali 51 tovrstnih pričanj beguncev iz Sirije. ""Turčija je vse do zdaj velikodušno sprejemala Sirce in z vso pravico varuje svojo mejo, vendar pa prosilcev za azil ne sme vračati na območje, kjer divja vojna,"" je še dejal Simpson.
Predsednik Evropskega sveta Donald Tusk je medtem sporočil, da bo v Bruslju v nedeljo potekal vrh EU-ja in Turčije, na katerem bo glavna tema oživitev medsebojnih odnosov in zajezitev migracijskega toka, ki se od Turčije vije prek Grčije in držav zahodnega Balkana do razvitejših članic EU-ja.
Orban za obrambo mejaViktor Orban je dejal, da so vsi teroristi v bistvu migranti, vprašanje je le, kdaj so migrirali v Evropsko unijo. Glavna naloga je zdaj po njegovem mnenju ubraniti meje in nadzirati, kdo vstopa.
Madžarski premier je v pogovoru za tednik o evropskih zadevah Politico teden dni po smrtonosnih terorističnih napadih v Parizu dejal: ""Seveda to ni sprejeto, a dejanska stvar je, da so vsi teroristi v temeljih migranti."" ""Vprašanje pa je, kdaj so migrirali v EU,"" je povedal in dodal, da obstaja izjemno močna logična povezava med terorizmom in premikanjem muslimanov v Evropo - tako v zadnjih mesecih kot v preteklih desetletjih. Zanj in za številne Evropejce je to ""očitno dejstvo, pa če vam je to všeč ali ne"".
""Večina voditeljev na Zahodu to zanika, to zanikanje očitnega pa gre pripisati politični korektnosti, ki se je snela z vajeti, in povečevanju razkola med voditelji in ljudstvom,"" je povedal Orban in dodal, da vse to destabilizira evropsko politiko. Orban je prepričan, da je glavna naloga po napadih v Parizu ""ubraniti meje in nadzirati, kdo vstopa"". ""Članice Nata in Evropske unije so v vojni z islamisti na Bližnjem vzhodu in v Afganistanu, zato je povsem logično, da si bodo sovražniki prizadevali z migranti, ki prihajajo v Evropo, poslati tudi borce,"" je povedal.
Za ohranitev schengena tudi ograjaZaradi pozivov o vnovičnem razmisleku o odprtih mejah v EU-ja in dejstva, da peterica zahodnoevropskih držav trenutno vodi predhodne pogovore o bolj omejenem minischengenu, pa je Orban poudaril, da si želi schengen rešiti. ""Radi bi ohranili svoboščine, vključno s svobodo gibanja znotraj EU-ja,"" so bile njegove besede, kot najboljšo rešitev za utišanje pozivov k ustavitvi ali celo pokopu schengena pa je Orban predložil svoja trda stališča glede meja, vključno z ograjo, zaradi katere si je Madžarska pred časom prislužila kritike.
Orban je povedal še, da iztekajoče se težavno leto, ko se je Unija ukvarjala z Grčijo, s prebežniki, terorizmom in morebitnim izstopom Velike Britanije iz povezave, terja celosten razmislek o Uniji. Povezava ""se samo odziva od krize do krize, namesto da bi imela koncept,"" je dejal. Na vprašanje, ali bo Evropska unija čez deset let še obstajala, pa je odgovoril: ""To je odprto vprašanje.""
Ob tem se je zavzel za novo konvencijo o prihodnosti Evrope, ki bi imela mandat spremeniti celo temeljno pogodbo EU-ja, kar je povezava nazadnje storila pred desetletjem. Glede na reformo, ki jo predlaga Orban, bi se ravnovesje moči nagnilo nazaj k državam članicam in stran od voditeljev v Bruslju, ki ""so zelo na stališču Združene države Evrope"".
""Mesto Madžarske je na Zahodu""V Zahodni Evropi Orbana vidijo predvsem kot voditelja, ki je obrnil hrbet liberalni demokraciji in se obrnil k ruskemu predsedniku Vladimirju Putinu. Sam ob tem vztraja, da želi rešiti EU in Nato. ""Mesto Madžarske je na Zahodu,"" je poudaril in dejal, da je Putin človek, s katerim lahko sodeluješ. ""Ni preprost človek. Ni človek, čigar osebnost je znana, tako da si ga ne predstavljate kot zahodne voditelje,"" je dejal. Dodal je še, da evropskih in ruskih načel ni mogoče harmonizirati. ""Treba je na stran postaviti načela, ideologije in razmisliti o interesih ter najti skupne dogovore realpolitike. To je madžarski pristop,"" je pojasnil madžarski premier.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/vox-populi-79-odstotkov-anketiranih-se-strinja-z-ograjo-na-meji/379272,prebežniki,"
					22. november 2015 ob 18:17,zadnji poseg: 22. november 2015 ob 18:59
					Ljubljana - MMC RTV SLO, STA","
G. C.
",Vox populi: 79 odstotkov anketiranih se strinja z ograjo na meji,"SMC in SDS sta s 14,4-odstotno podporo izenačena na vrhu strankarske lestvice, je pokazala anketa Vox populi, ki jo je za Televizijo Slovenija in časopis Dnevnik opravila agencija Ninamedia.  Najbolj priljubljen politik ostaja predsednik Borut Pahor.
Strankama SMC in SDS na lestvici sledi SD, ki bi ga volilo 8,3 odstotka vprašanih. Sledijo ZL s 6,2-odstotno podporo, DeSUS s 4,1-odstotka in NSi, ki bi ga volilo 3,9 odstotka vprašanih.
Če bi bile volitve to nedeljo, bi SLS volilo 2,8 odstotka vprašanih, SNS 1,8 odstotka, ZaAB pa 0,4 odstotka. Druge stranke bi izbralo 1,3 odstotka vprašanih, 23,9 odstotka jih ne ve, katero stranko bi volili, 18,6 odstotka vprašanih pa se volitev ne bi udeležilo.
SDS in SMC bi tako osvojila 23 sedežev v državnem zboru, SD 14, ZL 10, DeSUS bi osvojil sedem sedežev, NSi šest, SLS pa pet.
Na vrhu lestvice najbolj priljubljenih politikov medtem na prvem mestu ostaja predsednik republike Borut Pahor. Sledita mu premier Miro Cerar in evropska komisarka Violeta Bulc. Na četrtek mestu je prvak SD-ja in kmetijski minister Dejan Židan, na petem mestu pa evropska poslanka Tanja Fajon. Deseterico končujejo še predsednica NSi-ja Ljudmila Novak, evropski poslanec Lojze Peterle, finančni minister Dušan Mramor, predsednik DZ-ja Milan Brglez in poslanec NSi-ja Matej Tonin.
Varnost ostaja enakaVarnost Slovenije po terorističnih napadih v Parizu večina ocenjuje kot enako. Da je država enako varna, meni 57,5 odstotka vprašanih, da je manj varna, meni 36,7 odstotka vprašanih. 4,6 odstotka jih meni, da je Slovenija po napadih v Parizu varnejša, 1,1 odstotka pa je odgovorilo z ne vem.
Na vprašanje, ali se strinjate z namestitvijo ograje na meji, jih je 79 odstotkov odgovorilo, da se strinja, 21 odstotkov anketiranih pa se z ograjo ne strinja.
Telefonsko anketo Vox populi je med 16. in 19. novembrom za Dnevnik izvedla agencija Ninamedia na vzorcu 700 oseb.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
 
"
http://www.rtvslo.si/evropska-unija/foto-tudi-makedonija-postavila-bodeco-zico-razmere-se-zaostrujejo/379255,prebežniki,"
					22. november 2015 ob 14:40,zadnji poseg: 22. november 2015 ob 17:31
					Beograd - MMC RTV SLO, Radio Slovenija","
K. Št., B. V.
",Foto: Tudi Makedonija postavila bodečo žico. Razmere se zaostrujejo.,"Usoda t. i. ekonomskih migrantov na balkanski poti še ni znana, Makedonija pa te ljudi že zavrača. Razmere na meji z Grčijo se zaostrujejo, tudi Makedonija je postavila bodečo žico. 
Na makedonsko-grški meji je obtičalo več kot tisoč t. i. ekonomskih migrantov, ki so v soboto po poročanju makedonskih medijev zasedli železniško progo med Grčijo in Makedonijo, potem ko so jim makedonske oblasti preprečile vstop v državo. Prebežniki, ki ne smejo naprej, protestirajo, nekateri tudi gladovno stavkajo, je poročala Marta Razboršek.
Ljudje iz Irana, Pakistana, Bangladeša in nekaterih afriških držav ne razumejo, zakaj v državah Evropske unije niso dobrodošli, saj nimajo ničesar z nedavnimi terorističnimi napadi v Parizu. Tudi Visoki komisariat Združenih narodov za begunce opozarja, da je prošnje za azil mogoče obravnavati zgolj posamično, in ne na osnovi državljanstva, tako da je ustavljanje prostega prehoda prebežnikov v nasprotju s standardi Visokega komisariata ZN-a za begunce (UNHCR).
Po navedbah njegove tiskovne predstavnice Melite Šunjić tudi Srbija sprejema le še begunce iz Sirije, Afganistana in Iraka, druge zavrača kot ekonomske migrante.
Na makedonski strani se medtem krepi navzočnost varnostnih sil, je v soboto zvečer poročal spletni novičarski portal 24vesti, Marta Razboršek pa poroča, da naj bi Makedonija, ki je na območju Gevgelije že postavila ograjo, od Madžarske prejela bodečo žico, takšno, kot je postavljena na delih slovensko-hrvaške meje.
Z oklepniki se preprečuje vstopSrbski B92 poroča, da makedonske posebne enote policije in vojske z vojaškimi oklepniki preprečujejo tem prebežnikom, da vstopijo na ozemlje Makedonije. Bodeča žica, policisti s ščiti in oklepniki so za zdaj nepremostljiva ovira za ljudi iz Irana, Pakistana, Angole in Bangladeša. Po mednarodni železniški progi Atene-Pariz pri Gevgeliji vlaki več ne vozijo, železniški leseni pragovi pa prebežnikom koristijo za ogrevanje.
Po poročanju srbske javne televizije RTS pa je eden izmed prebežnikov, ki ga oblasti niso spustile čez mejo, zagrozil s samomorom.
Beguncem iz Sirije, Iraka in Afganistana se po registraciji in podrobnem preverjanju dovoli vstop v državo. Za 3.000 beguncev na nikogaršnjem ozemlju med Grčijo in Makedonijo pa medtem skrbijo predvsem prostovoljci.
Tusk v BeograduMedtem je Beograd obiskal predsednik Evropskega sveta Donald Tusk, ki je Srbiji obljubil, da je EU pri reševanju prebežniške krize ne bo pustil na cedilu.
Kot je na novinarski konferenci po sobotnem srečanju s srbskim premierjem Aleksandrom Vučićem poudaril Tusk, je razlog njegovega obiska v Beogradu predvsem ""dramatična begunska kriza"", s seboj pa prinaša sporočilo, da ima Srbija v Bruslju zvestega prijatelja in da EU podpira Srbijo. ""Pozval bom voditelje EU-ja, naj podprejo Zahodni Balkan, ki se je v begunski krizi znašel na prvih linijah. Če želimo ohraniti schengen, moramo podpreti Zahodni Balkan,"" je dejal Tusk, ki bo obiskal še Makedonijo in Albanijo.
Srbija je pripravljena pomagati sosednjim državam in prevzeti še večjo odgovornost, ""a če bodo Slovenija, Hrvaška in Madžarska zavrnile sprejetje ekonomskih migrantov, bo to storila tudi Srbija"", je še opozoril srbski premier.
Kot je za Radio Slovenija poročala Marta Razboršek, naj bi Srbija sicer v prihodnjih mesecih zagotovila 6.000 mest za namestitev beguncev, ki bodo prezimili na t. i. balkanski poti. Skupaj naj bi zimo v državah t. i. zahodnega Balkana in Grčiji preživelo 100 tisoč ljudi. Nekateri begunci v Srbijo vstopajo tudi na meji z Bolgarijo. Tisti, ki so za pot v Evropo izbrali Bolgarijo, pa poročajo o mučenju v tej državi. Tudi policija naj bi jim odvzela vse - denar in celo oblačila, pogosto pa nanje tudi streljala in jim tako pokazala pot v Srbijo. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/foto-prebezniki-na-grsko-makedonski-meji-grozijo-z-gladovno-stavko/379219,prebežniki,"
					21. november 2015 ob 20:53,zadnji poseg: 21. november 2015 ob 22:05
					Skopje - MMC RTV SLO","
K. Št.
",Foto: Prebežniki na grško-makedonski meji grozijo z gladovno stavko,"""Francija, žal nam je, a mi nismo nevarni. Potrebujemo mir, dobro življenje. Prosimo, žal nam je,"" je napis na stiroporni plošči na grško-makedonski meji, kjer določenih prebežnikov ne spustijo naprej.  
""Želimo iti"", ""Nemčija, pomagaj nam"" in ""Pakistanska organizacija za človekove pravice, pomagaj nam"" so nekateri izmed napisov, ki so jih prebežniki napisali na odtrgane dele kartonastih škatel in stiroporno ploščo, saj jih makedonski policisti ne pustijo naprej.
Makedonija je poostrila nadzor na meji in v države EU-ja spušča le posameznike, ki bežijo z vojnih območij v Siriji, Iraku in Afganistanu. Na mejnem prehodu v Gevgeliji je tako okoli 1.500 prebežnikov zaprlo železnico. Prebežniki iz Pakistana in afriških držav so zagrozili z gladovno stavko.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/angela-merkel-vztraja-resevanje-beguncev-je-nujno-in-potrebno/379142,prebežniki,"
					20. november 2015 ob 17:43,zadnji poseg: 20. november 2015 ob 21:53
					Skopje, Zagreb, Ženeva - MMC RTV SLO, STA","
K. Št.
","Angela Merkel vztraja: ""Reševanje beguncev je nujno in potrebno""","Na kongresu CSU-ja je nemška kanclerka Angela Merkel branila svojo politiko glede beguncev. Hrvaški notranji minister Ostojić pa je dejal, da je Slovenija s svojo odločitvijo sprožila ""učinek domin"".
""Če želimo to rešiti, moramo vse moči usmeriti v skupno evropsko, mednarodno rešitev,"" je dejala predsednica nemške vlade, ki vztraja, da je dolgoročno gledano rešitev možna le na mednarodni ravni. Med drugim je govorila tudi o varovanju zunanjih meja Evropske unije in dogovoru o zakonitem priseljevanju s Turčijo. ""S tovrstnimi ukrepi bi zmanjšali število beguncev v skladu z interesi vseh, česar s postavljanjem omejitve ne bi dosegli.""
Kongres CSU-ju je pred tem oblikoval predlog o postavitvi zgornje meje za sprejem novih priseljencev za celotno Nemčijo, ki mu je nasprotoval zgolj en delegat. Nemčija mora po mnenju stranke svetu poslati signal, da so kapacitete že skoraj dosežene. ""Zato mora Nemčija v prihodnjem letu sprejeti delež vojnih beguncev, ki bodo v skladu z nemškimi zmožnostmi,"" so zapisali v predlogu. Delegati pri tem niso omenjali konkretnega števila.
Odločitev Slovenije vzbuja skrbAgencije Združenih narodov (ZN) in Mednarodna organizacija za migracije (IOM) so se medtem v skupni izjavi odzvale, potem ko so nekatere države na balkanski poti začele ločevati med begunci in migranti ter jih na tej podlagi spuščati v državo. V skupni izjavi so kritizirale ta ukrep, saj ""ljudi profilira na podlagi narodnosti ... To postaja vse bolj nevzdržno, ne samo ob vse nižjih temperaturah in tveganjih za otroke in druge s posebnimi potrebami,"" so zapisali.
Tiskovni predstavnik IOM-ja Joel Millman je izpostavil, da je Slovenija začela uvajati selekcijo med migranti in begunci, kar vzbuja skrb, da bi se migranti lahko preusmerili na poti skozi Bolgarijo in Albanijo, kjer so razmere še bolj tvegane, poroča Reuters. Tiskovna predstavnica Sklada ZN-a za otroke (Unicef) Sarah Crowe pa je opozorila, da so zaradi padanja temperatur v nevarnosti še posebej dojenčki in invalidni otroci ter otroci brez spremstva odraslih. Pri tem je izpostavila, da je zdaj med begunci in migranti, ki vstopajo v Makedonijo, kar tretjina mlajših od 18 let, junija jih je bilo deset odstotkov.

Tiskovni predstavnik Visokega komisariata ZN-a za begunce (UNHCR) Adrian Edwards je ob tem opozoril, da tovrstne omejitve ""povzročajo napetosti na mejnih prehodih ter puščajo migrante in begunce, ki so ujeti na različnih mejnih točkah, v popolni negotovosti"", kar pred približevanjem zime povzroča resne skrbi. ""Nujno potrebno je na vstopnih točkah vzpostaviti dodatne sprejemne kapacitete,"" je dejal.
Poudaril je, da več kot 4.000 beguncev in migrantov še vedno vsak dan prihaja v Evropo na grške otoke. ""Za to se odločili iz nuje, iz obupa, morali so zapustiti svoje domove, svoje družine. To je nekaj, na kar letni časi nimajo vpliva. Obstajati mora način za spopadanje s temi razmerami,"" je še dodal.
Ostojić: Slovenija sprožila učinek dominHrvaški notranji minister Ranko Ostojić je dejal, da hrvaška policija ne bo premikala slovenske žice ob hrvaški meji, saj spoštuje načrt Evropske komisije o beguncih. Na novinarsko vprašanje, ali je Hrvaška pripravljena na morebitno popolno zaprtje meje, ko je v četrtek začela zavračati ljudi, ki ne prihajajo iz držav v vojni, je Ostojić odgovoril, da gre za majhen odstotek ljudi, ki ne bežijo pred vojno. Dejal je, da se izogiba izrazu ekonomski migranti, saj si vsi begunci in migranti želijo boljšega življenja.
Izpostavil je, da je Slovenija sprožila učinek domin, ko je zaprla mejo za ljudi, ki ne prihajajo iz držav, v katerih so vojne in ki so poskusili izkoristiti begunski val. Pričakuje, da bo največ težav zaradi tega na makedonsko-grški meji, ker bo Grčija kot prva morala podrobno preverjati begunce in migrante ter preprečiti vstop tistim, ki ne prihajajo z vojnih območij.
Glede informacije, da bodo slovenskim policistom na meji s Hrvaško med drugim pomagali bolgarski, je spomnil, da so bolgarski policisti ""izkušeni"", saj so bili prvi v EU-ju, ki so ustrelili begunca. ""Zelo žalostno je, če se želi zavarovati mejo dveh prijateljskih držav z zavezniškimi enotami, ki naj bi ukrepale na takšen način,"" je dejal. Na vprašanje, ali je Hrvaška okrepila nadzor na meji z BiH-om, potem ko so hrvaške obveščevalne službe ocenile, da je BiH potencialno žarišče terorizma, je Ostojić izjavil, da so to ""storili že zdavnaj"". ""Hrvaška mora biti kot država protiteroristične koalicije pripravljena preventivno delovati v vsakem pogledu. Previdnost ni nikoli odveč, a ni dovolj gledati le svojega dvorišča. Skupaj z varnostnimi službami drugih držav izmenjujemo informacije,"" je še dejal.
Grško-makedonsko mejo prečkalo 4.400 prebežnikovPrebežniki val ne pojenja niti na grško-makedonski meji, ki jo je v noči na petek prečkalo 4.400 Sircev, Afganistancev in Iračanov, medtem ko so begunce iz drugih držav na začasnem mejnem prehodu pri Gevgeliji zaustavili, poroča makedonska tiskovna agencija MIA. Nova pravila na meji so Makedonci uveljavili po tistem, ko so tudi druge države na balkanski prebežniški poti začele zavračati begunce, ki niso iz Sirije, Afganistana ali Iraka. Najmanj 2.000 prebežnikov, ki so večinoma prišli iz Maroka, Alžirije in Bangladeša, je tako v četrtek obstalo na meji med Grčijo in Makedonijo. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/tudi-otroci-prebeznikov-potrebujejo-hrano-varnost-in-prijatelje/379118,prebežniki,"
					20. november 2015 ob 13:30,zadnji poseg: 20. november 2015 ob 13:55
					Ljubljana - MMC RTV SLO, STA","
T. H.
","Tudi otroci prebežnikov potrebujejo hrano, varnost in prijatelje","Otroci prebežnikov, prav tako kot vsi drugi, potrebujejo starše, prijatelje, hrano, vodo in ustrezne higienske razmere, je bilo danes ob svetovnem dnevu otroka slišati opozorila.
Več kot četrtino prosilcev za azil v Evropi predstavljajo mladoletne osebe. Samo letos je za mednarodno zaščito v Evropi zaprosilo 214.000 otrok, kar pomeni 700 otrok vsak dan, je na novinarski konferenci otrok na Osnovni šoli Bičevje v Ljubljani dejala Junior ambasadorka Unicefa Slovenija Nomi Hrast.
""To niso le številke, ampak otroci z imeni in priimki, željami in potrebami tako kot mi,"" je opozorila.
Pešačijo v dežju in mrazuTit Šenk, Petra Burnik, Viktor Oman, Dominik Ceglar in Tara Mlekuž so skozi zgodbe otrok beguncev opozorili, da so otroci na begu iz svojih domovin izpostavljeni številnim nevarnostim in pomanjkanju osnovnih dobrin.
Brez ustrezne hrane in zadostnih količin pitne vode številni prehodijo več sto kilometrov. V dežju in mrazu pešačijo v neprimernih oblačilih in obutvi. Zaradi slabih higienskih razmer na poti so dovzetnejši za okužbe in bolezni. Številne je strah in doživljajo travme. Nekateri se na pot podajo sami ali pa starše izgubijo na poti, tako da so lahke žrtve za izkoriščanje in zlorabe.
Begunski otroci potrebujejo posebno skrbOtroci, ki bežijo s svojih domov, potrebujejo posebno skrb in zaščito, opozarja Sklad Združenih narodov za otroke (Unicef). Potrebujejo varen in ogrevan prostor za počitek, vodo, hrano, topla oblačila, odeje, higienske pripomočke in sanitarije. Zagotoviti jim je treba zdravstveno oskrbo in psihosocialno pomoč pri premagovanju travm, poleg tega pa tudi možnosti za igro in učenje. Materam z dojenčki je treba omogočiti previjalni prostor, spodbujati pa je treba tudi dojenje.
Po Unicefovih pozivih morajo obravnave prošenj za azil potekati čim hitreje in brez zapletov, osredotočiti pa se morajo na največjo korist otrok. Krepiti je treba programe za pomoč otrokom brez spremstva in pospešiti združevanje z družinami. Nato je treba nujno zagotoviti dovolj strokovnjakov za podporo otrokom in njihovim družinam. Okrepiti pa je treba tudi iskalne in reševalne akcije na morju in na kopnem, še opozarja Unicef.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/sefic-prebezniski-tok-bo-verjetno-trajal-nadaljnjih-pet-let/379083,prebežniki,"
					20. november 2015 ob 07:49,zadnji poseg: 20. november 2015 ob 19:09
					Ljubljana - MMC RTV SLO, STA","
T. H., G. K.
",Šefic: Prebežniški tok bo verjetno trajal nadaljnjih pet let,"Če se uresniči napoved o prihodu 20 milijonov ljudi, bi to lahko kazalo tudi na vojno za naravne dobrine, je prepričan Boštjan Šefic. Prebežniški tok lahko traja še nadaljnjih pet let.

Vprašanje vračanja ekonomskih migrantov ostaja odprto, saj po pojasnilih Ministrstva za notranje zadeve (MNZ) Slovenija od Hrvaške še ni prejela odgovora o vračanju 160 Maročanov. Skupino, ki jo je Slovenija v preteklih dneh poskušala vrniti na Hrvaško, so medtem namestili v Center za tujce v Postojni.
""Gre za ekonomske migrante, ki so nad našo deželo sicer pozitivno presenečeni, a ne kažejo nobenega interesa, da bi ostali. Smo samo tranzit,"" je na 17. Poslovni konferenci Portorož povedal državni sekretar MNZ-ja Boštjan Šefic in trditev podkrepil s podatkom, da je do zdaj samo 82 oseb zaprosilo za azil.
Vprašanje obravnave ekonomskih migrantov bo ena osrednjih tem pogovorov na srečanju generalnih direktorjev policij iz regije, ki bo prihodnji teden na Brdu pri Kranju, kamor jih je povabil generalni direktor slovenske policije Marjan Fank. Na MNZ-ju so izrazili upanje, da se bo tokratnega srečanja udeležila tudi Hrvaška, saj je učinkovit dogovor mogoče doseči zgolj ob sodelovanju vseh držav na migracijski poti.
Napovedi o prihodu 20 milijonov ljudiŠefic je zaskrbljen nad napovedjo o prihodu 20 milijonov ljudi, tudi iz severne in centralne Afrike. Če bodo realni migracijski tokovi sledili napovedim, gre po njegovih besedah za novo repozicioniranje sveta, ki na neki način kaže na vojno za vodo in naravne dobrine. Ekonomski migranti iščejo boljše življenje ali možnost preživetja, vse skupaj pa je posledica globalizacije, je dodal..
Nova protestna nota Zagreba zaradi ograjeHrvaško zunanje ministrstvo je Sloveniji poslalo novo diplomatsko noto, v kateri znova protestira zaradi nadaljevanja protipravne postavitve bodeče žice na hrvaškem državnem ozemlju ob reki Sotli. Ocenili so, da je bil slovenski odgovor na hrvaško noto 12. novembra neprepričljiv, in znova pozvali Ljubljano, naj umakne žico.
.Slovensko zunanje ministrstvo je v odzivu na protestno noto 12. novembra zavrnilo navedbe Zagreba, da del bodeče žice poteka po hrvaškem ozemlju. Minister Karl Erjavec je takrat komentiral, da geodetske evidence pač niso državna meja, do končne določitve meje pa velja, da slovenska policija nadzira desni breg Sotle, Hrvaška pa levega. Erjavec je ob enem izpostavil tudi dvoličnost hrvaške strani, ki enkrat zagovarja katastre, drugič pač ne, kakor jim bolj koristi.
.
Slovenija dobro čuva schengensko mejoPrav nobenega razloga ni, da bi Slovenija ostala zunaj schengenskega območja, saj nalogo varuha meje opravlja zelo strokovno in učinkovito, je v Bruslju poudarila slovenska notranja ministrica Vesna Györkös Žnidar. Ideja o vzpostavitvi mini schengna je po njeni oceni nesprejemljiva: ""Če te informacije držijo, pa je to za nas absolutno nesprejemljivo. Slovenija je v tem trenutku varuh schengenske meje in to nalogo opravljamo zelo strokovno in učinkovito, ampak na način, ki je prilagojen dani situaciji.""

""Ne vidim nobenega razloga, da bi Slovenija ostala zunaj mini schengna, glede na to, da Slovenija tudi v težkih razmerah ni z ničemer prispevala k ogroženosti schengna,"" je poudarila in dodala, da je na preizkušnji EU, ne Slovenija, ki je test izjemno dobro opravila, saj izvaja bistvo schengna, torej registracijo in varnostne preglede. Je pa treba izpostaviti dejstvo, da pravila niso prilagojena tako masovnemu prihodu ljudi na meje. ""Niti pravila EU ne nacionalna zakonodaja niso uporabljivi v takšnih situacijah,"" je opozorila ministrica.
Slovenija zagotavlja 9.000 mestSlovenija je v četrtek na videokonferenci kontaktnih oseb držav na balkanski migracijski poti potrdila, da zdaj zagotavlja 9.000 sprejemnih mest za prebežnike. Tako je danes v Bruslju povedala govorka komisije za migracije Natasha Bertaud, to pa je po njenih besedah tudi edina razpoložljiva nova informacija glede sprejemnih zmogljivosti.
Udeleženci oktobrskega minivrha v Bruslju so namreč obljubili, da bodo zagotovili 50.000 sprejemnih mest v Grčiji in dodatnih 50.000 v preostalih državah vzdolž balkanske migracijske poti.
Srbija se je na videokonferencah doslej zavezala k zagotovitvi 6.000 dodatnih sprejemnih mest, Hrvaška in Avstrija vsaka k 5.000, Slovenija pa k 2.000 dodatnim sprejemnim mestom.
V komisiji so bili po četrti videokonferenci zelo skopi z informacijami. Povedali so le, da so kontaktne osebe poudarile pomen pravočasnega medsebojnega obveščanja pred sprejetjem določenih ukrepov in potrebo po zagotovitvi dodatnih sprejemnih zmogljivosti ter da je Slovenija potrdila, da zdaj zagotavlja 9.000 sprejemnih mest.
Prebežniki še naprej prihajajoNa železniški mejni prehod Dobova so danes do 17. ure prispeli štirje vlaki s 4.276 tujci. Nekaj po polnoči je pripeljal vlak s 1.078 osebami, okoli 6. ure je pripeljal vlak z 997 tujci, ob 14. uri vlak, na katerem je bilo 1.084 oseb in nekaj pred 17. uro vlak s 1.117 osebami. V Dobovi okoli 21. ure pričakujejo naslednji vlak, na katerem naj bi bilo po napovedih hrvaških varnostnih organov okoli 1.000 tujcev. Med 7. in 17. uro so v nastanitvene centre pospremili okoli 2.300 tujcev. 
Zavračanje ekonomskih migrantovVisoki komisariat Združenih narodov za begunce (UNHCR) je sporočil, da Srbija in Makedonija čez mejo spuščata le še prebežnike iz Sirije, Afganistana in Iraka, druge pa zavračata.
Za ta ukrep so se odločili zato, ker je predtem Slovenija napovedala državam na balkanski poti, da se bo odločila za ta korak, za enak ukrep se je nato nemudoma odločila tudi hrvaška.
Srbski minister za delo Aleksandar Vulin je potrdil, da v Srbijo ne morejo več vstopiti ekonomski migranti oziroma migranti iz držav, ""za katere sta Hrvaška in Slovenija odločili, da ne uživajo njihovega gostoljubja"", ker niso ogroženi zaradi vojn.
Hrvaški notranji minister Ranko Ostojić pa je pojasnil, da bo vstop v državo onemogočen predvsem državljanom Maroka, Bangladeša, Šrilanke, Alžirije, Liberije, Konga, Sudana in Pakistana.
"
http://www.rtvslo.si/slovenija/strah-nas-je-nas-samih-in-ne-islamizacije/379061,prebežniki,"
					20. november 2015 ob 06:20,zadnji poseg: 20. november 2015 ob 07:35
					Ljubljana - MMC RTV SLO","

","""Strah nas je nas samih, in ne islamizacije""","""Kakšen islam nas straši? Mislim, da gremo v smeri logične epistomološke napake, ko soočamo Evropo z islamom. Vzemite na primer mene. Sem Evropejec, rojen v Sloveniji, živim v Nemčiji. Berem Koran in Goetheja, Al Ghazalija in Kanta, sem Evropejec in musliman,"" v oddaji Sledi večnosti pojasnjuje Raid Al Daghistani.
Čeprav živi v Evropi več kot 30 milijonov muslimanov, po mnenju nekaterih poznavalcev razmer ne moremo govoriti o islamizaciji Evrope. Razprava o beguncih je tako zaradi številnih prihodov kot zaradi terorističnih napadov močno zaznamovala javno razpravo. Medtem ko bi nekateri zapirali meje zaradi strahu in morebitne islamizacije Evrope, bi drugi beguncem pomagali, saj so prepričani, da prihod beguncev prinaša nove priložnosti in izzive.
Pojav prebežnikov na mejah ni nekaj novega. Evropa ima ogromno izkušenj z begunci, saj je njena zgodovina prežeta s tem pojavom. Veliko intelektualcev in pomembnih tvorcev evropske dediščine je bilo beguncev. Od Walterja Benjamina, Sigmunda Freuda do Barucha Spinoze. Kdor koli lahko postane begunec, tako da so potrebne solidarnost, strpnost in pomoč.
""Odzivi na prihod beguncev v Nemčijo so pozitivni in negativni. V Nemčiji je večina ljudi pripravljena sodelovati in pomagati. Soočamo se z velikim valom beguncev in je zato izziv še večji"", dodaja islamolog in arabist Raid Al Daghistani, ki po študiju filozofije na ljubljanski Filozofski fakulteti trenutno opravlja doktorski študij s področja islamske mistike in deluje v Centru za islamsko teologijo v Münstru v Nemčiji.
S prihodom beguncev narašča strah pred islamizacijo EvropeAl Daghistani poudarja, da ne razume samega strahu pred islamizacijo: ""Pred nekaj dnevi sem potoval po Bosni. Kolegica me je prosila, naj poizvem, zakaj begunci, ki prihajajo iz Sirije, Iraka, Afganistana iz pretežno muslimanskih držav, ne potujejo v Bosno, ki je tudi pretežno muslimanska država, kjer je že veliko mošej in islamskih združenj in muslimanskega vzdušja. Prijatelj iz Sarajeva je samo potrdil moja predvidevanja. Bosna ni v Evropski uniji. Se pravi, tukaj ne gre za islam. Ne gre za islamizacijo. Gre za ljudi, ki so na begu, ki iščejo boljše življenje mir in svobodo v EU-ju. Glavno merilo tako ni islam ali neislam, ampak priti na varno in začeti novo življenje.""
Doktorica religiologije Marjana Harcet - v dosedanjem raziskovalnem delu se je posvečala predvsem medkulturnim odnosom, primerjavi islama in krščanstva, razumevanju islama ter položaja žensk v njem - sam pojem islamizacije razume kot spreobračanje v islam, vendar po njenem mnenju begunska kriza ne prinaša s seboj take oblike islamizacije: ""To so ljudje, ki si želijo v Evropi ustvariti boljše življenje. Evropa, ki živi v strahu pred tem, da bo islamizirana, bo zamudila zgodovinski trenutek, v katerem bi se morala ukvarjati z lastno identiteto, in ne z identiteto muslimanov, ki prihajajo. S tem, ko postavljamo ograje, omejujemo prost pretok ljudi. S tem, ko jim zanikamo pravico do vstopa v državo, zanikamo pravo. S tem, ko vse to počnemo, zanikamo človekove pravice. Strah nas je nas samih, in ne islamizacije. Mi ne vemo, kdo smo. S čimer bi se morala Evropa danes ukvarjati, je iskanje lastne identitete. Odgovori pa lahko z dobro premišljenim sistemom integracije, ki bo ljudem omogočil dobro življenje in potem tudi ekstremizma ne bo toliko, kot bi se pojavljal. Tisti ljudje, ki odhajajo iz islamskih držav, odhajajo z razlogom, ne zato, ker jim je tam dobro.""
Zahod islamizira islam, in ne nasprotnoSam koncept islamizacije islama raziskuje znani nemški arabist Tomas Bauer in jo razlaga s tem, da zahodna percepcija islamu podtika več religioznosti, kot mu pripada. S tem se briše meja z islamom kot kulturo in islamom kot religijo. Posplošuje se in stigmatizira. Zahod iz omenjenih vzgibov, bodisi iz krize lastne identitete ali drugih strahov, islamizira islam.
Raid Al Daghistani se hkrati sprašuje, česa se Evropejci tako bojijo pri islamu in kaj je tako zastrašujočega: ""Tukaj se tudi sprašujem, pri katerem islamu. Radikalni konservativni vahabizem, ki predstavlja državno doktrino Savdske Arabije, takšen islam straši tudi mene. V sosednjem Omanu pa je zgodba popolnoma drugačna. Ali govorimo o islamu, ki ga živijo Bošnjaki, ki predstavlja harmonično sintezo slovanske kulture z islamom? Mislimo na islam v Indoneziji, ki ni isti kot islam v Libiji? Ali pri tem mislimo islam sufijev, islamske mistike z vso njihovo subtilnostjo? Kateri islam nas straši? Najprej mislim, da gremo v smeri logične epistomološke napake, ko soočamo Evropo z islamom. Vzemite na primer mene. Sem Evropejec, rojen v Sloveniji, živim v Nemčiji. Berem Koran in Goetheja, Al Ghazalija in Kanta, sem Evropejec in musliman."" 
Hkrati dodaja, da v Evropi živi približno 40 milijonov muslimanov. Na mnogih fakultetah je mogoče študirati arabistiko, islamske študije. V Nemčiji in Franciji je mogoče študirati islamsko teologijo. V Franciji je zelo velika magrebška skupnost, v Nemčiji turška muslimanska skupnost in v Angliji pakistanska. Vsi ti muslimani so Evropejci in hkrati muslimani. Zelo je odvisno, s kakšnimi muslimani imamo opravka in kakšne ljudi srečujemo. V islamu ni nič zastrašujočega, odvisno pa je, kako muslimani živijo in predstavljajo ta islam.
Marjani Harcet se hkrati zdi zanimivo, da se zadnje čase v družbi veliko govori o Evropejcih: ""Česa pa se zares bojimo? Prvi odgovor, na katerega boste naleteli v literaturi, je ta, da islam ne pozna človekovih pravic, kakršne poznamo na Zahodu. Nekatere islamske države namreč niso podpisnice konvencije o človekovih pravicah Združenih narodov, imajo pa svoje listine človekovih pravic, in te listine se razlikujejo od deklaracije, katere podpisnice smo sami. Vprašanje, ki se ob tem postavlja, je, zakaj nas ta element moti. Odgovor je, ker je v ozadju vsakega od teh sistemov določena ideologija, ki jo vsaka vera prinaša. Evropejci se bojimo tudi krščanstva, in ne samo islama. Krščanstvo je tu domače, privadili smo se mu že, vemo, kako in na kaj se odzivati, s čim se strinjamo, kdaj ga vključiti in kdaj izključiti iz svojega življenja. Islam pa nam je tuj. Kar je potrebno, je spoznavanje samega islama.""
Marko Rozman, Radio Slovenija
Daljšemu pogovoru z doktorico religiologije Marjano Harcet ter islamologom in arabistom Raidom Al Daghistanijem lahko prisluhnete v oddaji Sledi večnosti, Radia Ars.
"
http://www.rtvslo.si/svet/sefic-ekonomskih-migrantov-ne-vracamo-samodejno/379011,prebežniki,"
					19. november 2015 ob 09:55,zadnji poseg: 19. november 2015 ob 21:51
					Beograd - MMC RTV SLO, Reuters","
A. P. J., G. C., Al. Ma. 
",Šefic: Ekonomskih migrantov ne vračamo samodejno,"Slovenija je Hrvaški neuspešno poskušala vrniti 160 Maročanov, ki so ""evidentno ekonomski migranti"". To ni avtomatizem, temveč posamičen dogodek, je pojasnilo notranje ministrstvo. 
Dopoldne je po medijih završala novica, da so države na t. i. balkanski migracijski poti ustavile prehod ekonomskih migrantov. Informacijo je na redni tiskovni konferenci zanikal državni sekretar na notranjem ministrstvu Boštjan Šefic. 
Slovenska policija je na podlagi dvostranskega sporazuma med Slovenijo in Hrvaško želela čez južno mejo vrniti 160 prebežnikov iz Maroka, za katere je ugotovila, da so ""klasični ekonomski migranti, ki so se na neki točki pridružili toku"". Hrvaška stran je vrnitev formalno zavrnila, in ker jih na drugačen način zdaj ni mogoče vračati, so Maročani še naprej migracijskega toka, je razlagal Šefic. ""To nikakor ni samodejno vračanje."" ""Informacije, da Republika Slovenija zdaj vrača vse ekonomske migrante iz t. i. varnih držav, ne držijo. To smo tudi razložili tako Hrvaški kot Srbiji,"" je povedal. 
Poudaril je, da Slovenija še vedno sprejema popolnoma vse ekonomske migrante, kakor tudi sosednja Avstrija, in da je bil to en in edini primer poskusa vračanja do zdaj. Bo pa Slovenija poskušala to vprašanje ""tipičnih ekonomskih migrantov"" v skladu z načelom usklajenega delovanja odpreti na naslednji videokonferenci držav na t. i. balkanski poti. Prav tako bo Slovenija na dnevni red postavila napade v Parizu. 
""Zakaj tako? Zato, ker se je v zadnjem obdobju bistveno, ampak resnično bistveno povečuje število ekonomskih migrantov. Ne prihajajo iz ključnih držav in več kot evidentno ne sodijo v ta kontekst krize. Ne gre samo za Maročane, temveč tudi za države zahodnega Balkana, za katerega vemo, da je varen. In ki lahko v države Evropske unije pridejo na druge načine, povsem zakonito,"" je povedal državni sekretar. 
V številkahV sredo je v Slovenijo prispelo okoli 6.000 prebežnikov, v Avstrijo odšlo 7.000. Danes do 18. ure je v Slovenijo prispelo okoli 4.029 prebežnikov, pri čemer je napovedan prihod enega vlada in 10 avtobusov; v Avstrijo pa odšlo 3.700 prebežnikov. 
OgrajaMinistrstvo se je sestalo z lovsko zvezo in pomurskim društvom proti mučenju živali. Iskali so možnosti, kako na področjih, kjer so postavljena tehnična sredstva oziroma ograja z bodečo žico, minimizirati poškodbe živali. Za začetek so se dogovorili, da bo pomurski DPMŽ na celotnem območju ovir skupaj s sorodnimi organizacijami izvedel pregled in nato predlagal konkretne strokovne ukrepe. 
Menegalija o postopkih preverjanjaKot je za MMC sporočil predstavnik Policije Drago Menegalija, policija v postopkih popisa migrantov te preverja tudi po nacionalnih in mednarodnih bazah podatkov ter ugotavlja njihovo državljanstvo. ""Na podlagi ugotovljene identitete migranta, njegovega državljanstva in namena vstopa, se v nadaljevanju izvede ustrezen ukrep policije. Migranti, ki prihajajo iz držav, kjer potekajo oboroženi spopadi in za katere velja načelo nevračanja ter za katere upravičeno domnevamo, da bodo v EU-ju zaprosili za mednarodno zaščito, se nastanijo v nastanitvene centre po Sloveniji. Poleg teh pa v zadnjih dneh prihaja tudi vse več oseb, za katere na osnovi ugotovljenega državljanstva, upravičeno domnevamo, da gre za čiste ekonomske migrante. Ti tujci v Sloveniji niti ne zaprošajo za mednarodno zaščito.""
Hrvaška zahtevo zavrnilaKot so dodali na Policiji, so zato ""v skladu z veljavnim pravnim redom EU-ja (ki zavezuje obe državi) in na osnovi veljavnega bilateralnega Sporazuma ‎o izročitvi in sprejemu oseb, katerih vstop ali prebivanje je nezakonito, po neuspelem neformalnem vračanju Hrvaški včeraj formalno najavili vračanja skupine ekonomskih migrantov"". 
Predtem je Visoki komisariat Združenih narodov za begunce (UNHCR) sporočil, da Srbija in Makedonija čez mejo spuščata le še prebežnike iz Sirije, Afganistana in Iraka, druge pa zavračata. Šefic o tej najavi pravi le, da od Srbije in Makedonije pričakuje podrobnejša pojasnila. 
Ostojić: Sledili smo Sloveniji, Makedoniji in SrbijiPo odločitvi Slovenije se je oglasil hrvaški notranji minister Ranko Ostojić, ki je dejal, da so zavrnili slovensko zahtevo za vračanje skupin ekonomskih migrantov. ""Ta problem trenutno ni velik, ker gre za 162 oseb. Sicer bo problem lahko zelo resen. Če se to ne bo profiliralo na izvoru, lahko pričakujemo težave, ker bomo te ljudi obravnavali kot ilegalne imigrante iz držav, v katerih ni vojn,"" je Ostojićevo izjavo povzel hrvaški radio.
Dodal je, da se je za enak ukrep odločila tudi Hrvaška. Pojasnil je, da bo vstop v državo onemogočen predvsem državljanom Maroka, Bangladeša, Šrilanke, Alžirije, Liberije, Konga, Sudana in Pakistana. ""Na zahtevo Slovenije nismo odgovorili, ampak so nemudoma obvestili kolege iz Srbije in Makedonije, da ljudje iz omenjenih držav ne morejo več prehajati po tej poti.""
Srbija: Tisti, ki vstopi, mora tudi izstopiti Srbija je že v sredo ob 18.00 začela na meji z Makedonijo zavračati vse ljudi, ki niso Sirci, Afganistanci in Iračani. ""Makedonija je zato ob treh zjutraj zaprla mejo, zato je na nikogaršnjem ozemlju ostalo ujetih okoli 100 ljudi,"" je dejala in sporočila, da so se za ta ukrep odločili zato, ker je predtem Slovenija napovedala državam na balkanski poti, da se bo odločila za ta korak. 
Srbski minister za delo Aleksandar Vulin je potrdil, da v Srbijo ne morejo več vstopiti ekonomski migranti oziroma migranti iz držav, ""za katere sta Hrvaška in Slovenija odločili, da ne uživajo njihovega gostoljubja"", ker niso ogroženi zaradi vojn. ""Moramo zaščititi svojo državo in zato smo uvedli recipročne ukrepe za tiste, za katere Hrvaška in Slovenija menita, da zanje ni prostora,"" je dejal.
Opozoril je, da je treba problem rešiti na ravni držav celotne balkanske begunske poti, saj bi enostranski ukrepi lahko bili škodljivi in povzročili probleme. Poudaril pa je, da bo Srbija zaščitila svoje ozemlje. ""Ne bomo dovolili, da v Srbijo vstopi nekdo, ki poti ne more nadaljevati. Srbija ni država, v kateri želijo ostati, čez njo samo potujejo in tako bo tudi ostalo,"" je poudaril.
Dodal je še, da morajo imeti države na balkanski begunski poti skupno stališče in da bo danes ob 16. uri potekala videokonferenca. Povedal je še, da je v Šidu trenutno okoli tisoč beguncev, ki čakajo na prevoz.
Srbski notranji minister Nebojša Stefanović je sicer že v sredo napovedal ustrezne ukrepe, potem ko je po njegovih besedah Slovenija začela na meji s Hrvaško v sredo zavračati prve skupine migrantov. Begunci iz Sirije in Afganistana lahko prečkajo mejo, migrante iz afriških držav pa naj bi po njegovih besedah vrnili na Hrvaško. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.

"
http://www.rtvslo.si/begunska-kriza/policija-je-med-prebezniki-zaznala-vec-potencialnih-ekstremistov/378959,prebežniki,"
					19. november 2015 ob 06:30
					Ljubljana - MMC RTV SLO","

",Policija je med prebežniki zaznala več potencialnih ekstremistov,"Ostajamo država z najnižjo stopnjo ogroženosti, je prepričan vodja sektorja za organizirano kriminaliteto Tomaž Peršolja, čeprav zaznavamo, da našo državo prehajajo tudi potencialni skrajneži. 
Kljub temu ima država natančno izdelane načrte, ki jih bo začela izvajati takoj, če bi se ogroženost povečala. Čeprav smo država brez večjega terorističnega napada, nekaj primerov tovrstnih kaznivih dejanj policija zaznava in preiskuje, je v pogovoru za oddajo Tarča povedal vodja policijske enote, ki se bori proti terorizmu. Med njimi omenja tudi borce, ki so se v Slovenijo vrnili z bojišč na Bližnjem vzhodu.
Kakšna je prva misel, ki ob terorističnem napadu v Parizu prešine vas, vodjo službe, ki se v Sloveniji zoperstavlja organiziranemu kriminalu?Prva naloga kriminalistične policije je, da so enote na terenu obveščene o dejavnostih, ki jih morajo izvesti. V konkretnem primeru smo obvestili vse enote, naj bodo pozorne na striktno upoštevanje indikatorjov, ki smo jih že v preteklosti pripravili za primere odkrivanja in preprečevanja terorističnih napadov ter jim dali navodila, kako naj ukrepajo ob morebitni zaznavi oseb, ki bi lahko po indikatorjih izstopale kot morebitni teroristi oziroma kot osebe, ki bežijo iz kraja izvedbe terorističnega napada v države Bližnjega vzhoda, kjer imajo običajno svoje baze.
Kakšni so indikatorji?Označujejo predvsem, kako prepoznati osebe. Glede na zadnje dogodke najbolj izstopajo osebe, ki izvirajo iz arabskega območja. Najprej po videzu prepoznati, nato po načinu vedenja, poti potovanja, po tem, kaj imajo s seboj, in drugih okoliščinah. To so znaki, ki kažejo, da je treba izvesti še dodaten postopek.
Nekaj takšnih oseb se je po naših podatkih vračalo prek Brnika tudi po zadnjih napadih. Vendar jim nič ni bilo mogoče dokazati.Slovenija je na tako imenovani balkanski poti znana kot tranzitna država za osebe, ki iz Zahodne Evrope odhajajo na tuja bojišča in se vračajo nazaj. Slovenija je v teh postopkih večkrat zaznala take osebe, ki po indikatorjih kažejo, da bi lahko odpotovali na krizna območja oziroma se vračajo in o tem smo obveščali tuje varnostne organe. To kaže na dobro sodelovanje v Evropi.
Je težava v tem, da zakonskih pristojnosti za ukrepanje razen spremljanja nimate?Dokler nimamo podatkov ali dokazov, da se pripravljajo ali izvajajo ali so izvedli kaznivo dejanje, nimamo zakonskih pogojev, da bi začeli izvajati druge ukrepe, kot je varnostna ali mejna kontrola in dokler teh podatkov ni, ne moremo osebe zadržati dlje, kot nam narekujejo osnovna načela izvajanje varnosti, to je preverjanje oziroma mejna kontrola.
Se sejanje podatkov beguncev kdaj pokrije z indikatorji oziroma z zaznanimi grožnjami?Vsak prebežnik ali begunec, ki vstopi v Slovenijo, gre skozi sistem preverjanja prek indikatorjev poleg drugega preverjanja, ki je potrebno, da se tujcu zagotovi zadrževanje na področju RS. In na podlagi teh indikatorjev se izločajo osebe, ki bi lahko ustrezale merilom, da bi lahko bili teroristi ali potencialni borci ali podobni skrajneži.
Je bilo kaj oseb izločenih?Stalno izvajamo ukrepe in je bilo že kar nekaj preverjanj in obveščanja tujine, da so take potencialne osebe namenjene v druge države in se lahko pripravijo in ukrepajo, če bo treba.
Kako pa ta izmenjava poteka? Kakšne podatke posredujemo in kakšne dobimo?Vse informacije in podatke, ki jih policije pridobimo, izmenjujemo prek Europolovega sistema izmenjave podatkov. To je najvarnejši način. Europol nudi tudi analitično podporo, torej obdelavo podatkov, ki pripomorejo k identifikaciji priprav za te aktivnosti. Ker je Slovenija vezana na balkansko pot, ki jo zlorabljajo tudi ti, ki organizirajo napade, je aktivna tudi na tem področju. Na Zahodnem Balkanu je zelo aktivna mreža za izmenjavo teh podatkov.
Ostajamo pa država, kjer terorističnega napada še nikoli v zgodovini ni bilo.Takšnih, kot so bili v Franciji, ne. Obravnava pa Slovenija vsako leto eno ali dve kaznivi dejanji s področja terorizma. Konkretno so grožnje z izvršitvijo napadov na državne funkcionarje ali tuje državne predstavnike. Trenutno potekata dva predkazenska postopka in en kazenski je v zaključni fazi.
Se lahko tako odmevni dogodki zgodijo pri nas?Nikakor ne moremo izključiti tega. Vendar stalno preverjanje podatkov - tako naših kot pridobljenih iz tujine - ne kaže, da bi bila Slovenija lahko cilj takšnih aktivnosti.
Jure Brankovič, Tarča
 
"
http://www.rtvslo.si/izjava-dneva/miro-cerar/378949,prebežniki,"
					18. november 2015 ob 14:09,zadnji poseg: 18. november 2015 ob 14:29
					Ljubljana - MMC RTV SLO",None,Miro Cerar,"Danes edini v Evropi stavkajo slovenski policisti, in to je sramota. In to ne da bi končali pogajanja. Gre za izsiljevanje naše države, in na to ne bom pristal.
Predsednik vlade je opozoril, da so se za stavko odločili ravno v času, ko vlada napeto varnostno stanje, ko nam grozi, da države severno od nas lahko vsak hip zaprejo meje in ko je v Sloveniji na tisoče prebežnikov, ob tem pa poudaril, da policisti niso edini ogroženi, in se vprašal, kaj to pomeni tudi za carinike, civilno zaščito, zdravstvene in druge delavce, ki so v stiku s prebežniki.
"
http://www.rtvslo.si/slovenija/predsednik-pahor-slovenija-ni-v-vojni/378944,prebežniki,"
					18. november 2015 ob 12:48,zadnji poseg: 18. november 2015 ob 19:50
					Ljubljana - MMC RTV SLO, STA","
B. V., T. H. 
",Predsednik Pahor: Slovenija ni v vojni,"Predsednik države Borut Pahor je dejal, da Slovenija ni v vojni in da je ena najvarnejših držav. Poslanec SDS-a Branko Grims pa nasprotno meni, da sta EU in Slovenija v vojni.
""Slovenija je ena najvarnejših držav na svetu in naši organi si prizadevajo, da bi tako tudi ostalo,"" je o tem, ali je po petkovih terorističnih napadih v Parizu ogrožena tudi Slovenija, poudaril Pahor.  
Kot je dejal, je Slovenija tako kot vseh drugih 27 članic EU-ja sklenila pomagati Franciji, ki se bojuje s terorizmom. ""Kakšna bo oblika te pomoči, bomo ugotovili po pogovorih s francoskimi oblastmi. Ne moremo reči, da je ogroženost po terorističnih napadih v Parizu manjša, vendar pa tudi nimamo nobenih oprijemljivih informacij, da bi bila ta ogroženost kaj bistveno povečana,"" je še dejal Pahor.
Grims: Slovenija je bolj ogroženaDrugače pa meni poslanec SDS-a in predsednik komisije za nadzor obveščevalnih in varnostnih služb Branko Grims. Kot je dejal po seji komisije, je Slovenija del EU-ja in EU je v vojni. Dejal je, da je jasno, da je EU in z njim Slovenija v vojni, odkar je Slovenija sklenila, da se odzove na poziv Francije k vojaškemu odgovoru na napade v Parizu. Slovenija je zato tudi bolj ogrožena, meni Grims.
Po njegovem mnenju pa država ni ogrožena le zaradi pariških napadov, ampak tudi zato, ker se v zadnjih mesecih dopušča nezakonit vstop, kot je dejal, nezakonitih migrantov na ozemlje EU-ja. Grims je dejal, da se je Francija obrnila na slovenske oblasti, ki preiskujejo, ali je eden izmed napadalcev v Parizu kot prebežnik prečkal Slovenijo. Kot je še dodal Grims, pa ne preiskujejo samo enega človeka, temveč ""bistveno večje število"". Natančnega podatka ni navedel, je pa dodal, da imajo mnogi prebežniki ponarejene in neveljavne dokumente, zaradi česar sploh ne bi smeli vstopati na ozemlje EU-ja. Grimsa sicer preseneča, da oceno ogroženosti pristojne službe formalno šele pripravljajo. Od dogodkov v Parizu je namreč minilo že nekaj dni, spominja. 
Slovensko policijo prosili za 60 preverjanj podatkovTiskovni predstavnik policije Drago Menegalija pa je v svojem odgovoru pojasnil, da je slovenska policija po terorističnem napadu v Parizu na podlagi zaprosil tujih varnostnih organov, pretežno francoskih, opravila več kot 60 preverjanj različnih podatkov.
Zaprosila so se nanašala na preverjanje osebnih podatkov za več oseb, preverjanje različnih zavarovanih sledi in drugih operativnih podatkov.
""Vsa dosedanja preverjanja so bila negativna, torej se noben podatek pri nas ni potrdil. Tako se tudi ni potrdil podatek, da bi katera od oseb, vpletenih v te napade, prečkala Slovenijo,"" je pojasnil Menegalija.
Obrambna ministrica: Slovenija ni bolj ogroženaMedtem ko Grims svari pred povečano ogroženostjo, pa obrambna ministrica Andreja Katič poudarja, da se zaradi podpore Franciji stanje varnosti v državi ne bo poslabšalo. Slovenija že sodeluje v boju proti terorizmu.
Tudi vodja poslanske skupine SMC-ja Simona Kustec Lipicer je dejala, da so varnostne razmere v Sloveniji po ocenah slovenskih organov in po mednarodnih ocenah stabilne.
Koalicija se je pred sejo vlade seznanila z oceno varnostnih razmer v državi. Seznanila se je tudi s stališčem Slovenije do terorističnih napadov v Parizu in podpore Franciji, ki je pozvala k uporabi klavzule o vzajemni obrambi v EU-ju. Ta določa, da članici Unije, ki je žrtev oboroženega napada na lastnem ozemlju, preostale članice pomagajo z vsemi sredstvi, ki so jim na voljo.
Tonin za obvezno dajanje prstnih odtisovPodpredsednik komisije za nadzor obveščevalnih in varnostnih služb Matej Tonin (NSi) pa je ocenil, da so varnostna tveganja zelo povezana z registracijskim postopkom v Sloveniji. Če želimo zagotoviti večjo varnost državljanom in tudi celotni Evropski uniji, bi bilo po njegovem mnenju nujno te registracijske postopke zaostriti. Tonin tako med drugim predlaga obvezno dajanje prstnih odtisov, saj bi tako lahko takoj preverili, ali je nekdo morda že v bazi obveščevalnih služb ali Interpola.
Prav tako pa bi bilo po Toninovem mnenju treba v registracijskih centrih uvesti prevajalce. V Sloveniji je kar nekaj ljudi iz Sirije in drugih držav že zaprosilo za azil in tem ljudem bi bilo treba dati delo prevajalca v registracijskih centrih, je dejal Tonin in dodal, da bi tako lahko ugotovili, ali nekdo lažno predstavlja svoj izvor.
"
http://www.rtvslo.si/slovenija/vojska-zacela-postavljati-zicno-ograjo-tudi-v-obcini-crnomelj/378917,prebežniki,"
					18. november 2015 ob 08:32,zadnji poseg: 18. november 2015 ob 18:57
					Ljubljana - MMC RTV SLO, STA","
B. V., A. Č.
",Vojska začela postavljati žično ograjo tudi v občini Črnomelj,"Slovenska vojska je žično ograjo ob slovensko-hrvaški meji začela postavljati tudi v črnomeljski občini. Medtem je v državo prispelo še okoli 2.000 prebežnikov.
Bodečo žico so vojaki ob približno 7. uri začeli ob Kolpi na območju Vinice v smeri rečnega toka od jezu pri Benetičevem mlinu proti Ziljam. Kot je dejala črnomeljska županja Mojca Čemas Stjepanovič, naj bi ograjo danes začeli postavljati tudi na rečnem obrežju levo in desno od mosta čez Kolpo pri viniškem mejnem prehodu.
Lastnike zemljišč, na katerih bodo postavili obmejno ograjo, so obvestili že pred tednom, je še povedala županja.
Že v torek so žično ograjo začeli postavljati tudi v metliški občini od Kolpe proti Gorjancem oziroma od vasi Božakovo proti maloobmejnemu prehodu Rakovec v metliški občini. Omenjeni prehod je za vozila začasno zaprt zaradi poškodovanega mostu.
Metliški župan Darko Zevnik je medtem povedal, da se postavljanje ograje danes nadaljuje ob hrvaški meji od Božakovega proti Krmačini.
S PU-ja Novo mesto so sporočili, da so v današnjem dnevu v Dobovo s hrvaške strani pripeljali trije vlaki s 3.045 prebežniki, okoli polnoči pa pričakujejo še en vlak, na katerem naj bi bilo okoli 1.000 oseb. Trenutno je v sprejemnih centrih v Dobovi in Brežicah še okoli 1.374 ljudi, so še zapisali. V Gornji Radgoni je trenutno 378 prebežnikov, v Avstrijo pa jih je danes odšlo 1.625, pa so sporočili s PU-ja Murska Sobota. 
Na Šentilju je še 930 prebežnikov, na Vrhniki 1.139 in v centru za Tujce 92. Od 16. oktobra je v Slovenijo vstopilo 233.845, od 20. oktobra pa jih je izstopilo 219.806.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/cerar-stavko-policistov-oznacil-za-sramoto-stavkovni-odbor-zahteva-opravicilo/378913,prebežniki,"
					18. november 2015 ob 07:23,zadnji poseg: 18. november 2015 ob 19:51
					Ljubljana - MMC RTV SLO, Televizija Slovenija, STA","
B. V., T. H. 
",Cerar stavko policistov označil za sramoto. Stavkovni odbor zahteva opravičilo.,"Ker je premier Cerar stavko policistov označil za neodgovorno in nedostojno za policijo ter zatrdil, da so edini v Evropi, ki stavkajo, policijski stavkovni odbor zahteva opravičilo.
""Edini v Evropi smo, kjer policija stavka, in to je sramota,"" je o danes zjutraj začeti stavki policistov na dejal Cerar, ki je ne le razočaran, ampak tudi ogorčen. 
Poudaril je, da se je stavka policistov začela, čeprav pogajanja še niso končana, in da so policisti edini, ki jim je vlada namenila v prihodnjih dveh letih znatna dodatna sredstva. ""Gre za izsiljevanje naše države, na kar ne bom pristal ne glede na posledice,"" je bil oster na popoldanski novinarski konferenci po seji vlade.
Opozoril je, da so se policisti za stavko odločili ravno v času, ko vladajo napete varnostne razmere, ko nam grozi, da države severno od nas lahko vsak hip zaprejo meje, in ko je v Sloveniji na tisoče prebežnikov, ob tem pa poudaril, da policisti niso edini ogroženi, in se vprašal, kaj to pomeni tudi za carinike, civilno zaščito, zdravstvene in druge delavce, ki so v stiku s prebežniki. 
Dejal je še, da imajo policijski sindikati za vlado 26 zahtev, denar za njihovo izpolnitev pa bi morala vlada vzeti drugim družbenim skupinam. ""Če jim damo ta sredstva, moramo poseči v šolstvo, zdravstvo, socialo itd.,"" je poudaril Cerar in obenem spomnil, da je Slovenija na meji javnofinančne vzdržnosti.
Policisti zahtevajo javno opravičiloV policijskem stavkovnem odboru, ki ga sestavljajo člani stavkovnih odborov obeh policijskih sindikatov, pa so v svojem odzivu zapisali, da kot člani Evropskega združenja policijskih sindikatov razpolagajo s podatkom, da niso edini, ki stavkajo, še manj pa edini, ki stavkajo v tem letu. Letos je bila po njihovih navedbah stavka tako izvedena na Nizozemskem, napovedana pa tudi v Franciji.
A je, kot so pojasnili, za razliko od predstavnikov slovenske vlade francoska vlada oz. njen predsednik ""osebno in nemudoma pristopil h konstruktivnim pogajanjem"", v katerih so dosegli dogovor, ki je stavko policistov pravočasno preprečil.
Cerarju v odprtem pismu očitajo, da se je nedostojno izrazil o ""legitimni pravici policistov, ki so v stavko prisiljeni zaradi neizpolnjevanja sporazumov in pogodb, ki jih je prav vlada v prvi vrsti dolžna spoštovati"".
""Vaše trditve so tako naravnost šokantne, saj kot sramotno dejanje označujete boj upnika, ki z zakonitimi in legitimnimi sredstvi zahteva zgolj izvršitev in poplačilo dolga, istočasno pa hote ali nehote poveličujete dolžnika, ki ima nesporni dolg, a svojega dolga ne poplača,"" so zapisali.
Cerarju še očitajo, da je zamolčal bistvo, da so slovenski policisti kar 35 odstotkov nižje plačani kot njihovi kolegi v državah EU-ja. To pa zagotovo predstavlja sramoto v evropskem prostoru, še opozarjajo v stavkovnem odboru.
Vlada odpovedala današnja pogajanjaPogajanj med predstavniki vlade in policijskih sindikatov pa kljub prvotno drugačnim napovedim danes ne bo.
Kot je povedal predsednik Sindikata policistov Slovenije Zoran Petrovič, jih je vladna stran pred kakšno uro obvestila, da so pogajanja odpovedana, novega termina, kdaj naj bi se nadaljevala, pa ni navedla.
Zagotovila, da bo za varnost poskrbljenoNa vprašanje, kakšna bo tokratna stavka, je predsednik Sindikata policistov Slovenije (SPS) Zoran Petrovič za Televizijo Slovenija sicer odgovoril: ""Kakršna koli bo potreba, da se doseže cilj."" Ob tem pa Petrovič dodaja: ""Varnost ljudi je naša največja prioriteta."" Za varnost bo tako poskrbljeno, zagotavljajo policisti, ki se bodo odzivali na vse klice v sili. Policisti morajo po zakonu namreč kljub stavki varovati ljudi in premoženje.
Ob tem pa pozivajo ljudi, naj bodo strpni, če bodo morali na prihod policije v manj kritičnih primerih počakati malce dlje. Eden izmed stavkovnih ukrepov je tudi neizdajanje glob, saj se manj hude kršitve v času stavke ne sankcionirajo.
Pogajanja z vladno stranjo, ki so jih začeli ta teden, še niso prinesla rešitve, ki bi jih sprejeli obe strani, čeprav so po torkovem srečanju na notranjem ministrstvu zapisali, da so se nekatere mogoče smeri reševanja v grobem nakazale. ""Stavka policistov je poraz za vladno stran, ki je bila pravočasno obveščena o naših zahtevah."" Petrovič še dodaja, da je stavka odraz neodzivnosti vlade.
Policijska sindikata zahtevata uresničitev zavez, ki so jim jih dale že prejšnje vlade v različnih dogovorih in stavkovnih sporazumih. Tako policisti zahtevajo tudi povečanje plač za 35 odstotkov in izplačilo presežnih ur. Prav tako zahtevajo, da se jim zagotovita delovna in zaščitna oprema, ki jim bosta omogočali varno delo. ""Želimo samo to, kar je bilo že davno, davno obljubljeno in kar so nam dolžni,"" je dejal predsednik Policijskega sindikata Slovenije Radivoj Uroševič, ki je dejal, da so podporo stavki izrazili praktično vsi zaposleni na ministrstvu za notranje zadeve in v policiji.
Petrovič je spomnil na stanje na meji in sprejemanje prebežnikov. ""Obseg dela kolegov na meji je izjemno visok,"" opozarja in dodaja, da je izčrpanost policistov velika.
Stavka do preklicaUroševič je na novinarski konferenci pojasnil, da bo stavka trajala do preklica, pogoj za njen preklic pa je predvsem uresničitev stavkovnih zahtev. Posamezne stavkovne dejavnosti bodo po njegovih besedah izvajali po potrebi glede na njihovo intenziteto, jih bodo pa tudi lokalno opredelili.
Kot je dejal Petrovič, se med stavko od policistov pričakuje, da so v enotah in da ne izvajajo nobenega ukrepa na lastno pobudo in preventivnih dejavnosti. Po njegovih besedah tudi ne pišejo poročil o opravljenem delu, v določenem trenutku pa lahko tudi omejijo zaznavanje določenih prekrškov.
Koprivnikar: Zahteve za 90 milijonov evrovMinister za javno upravo Boris Koprivnikar je prejšnji teden preračunal, da so njihove zahteve v celoti in brez pogajanj vredne okoli 90 milijonov evrov, medtem ko je premier Miro Cerar v pogovoru za Televizijo Slovenija priznal, da so na neki način zahteve policistov upravičene, saj se je pri njih dolgo varčevalo.
Cerar je na novinarski konferenci sicer poudaril tudi, da njegovi očitki ne gredo na policiste, ki vsak dan odgovorno in na vso moč delajo na terenu, so izjemno požrtvovalni in pri delu vlagajo nadčloveške napore, posebej v begunski krizi.
Prav tako pa njegovi očitki niso usmerjeni v vodstvo policije, s katerim so vsakodnevno v stiku in dobro sodelujejo, je zatrdil.
Fank umirja žogoGeneralni direktor policije Marjan Fank pa je ob današnjem začetku policijske stavke poudaril, da to nikakor ni čas za merjenje moči. ""V napetih varnostnih razmerah ni čas za napete izjave niti dejanja,"" je poudaril. Od vseh vpletenih in odgovornih pričakuje, da bodo razmere umirjali in ne obratno.
Po Fankovih besedah je nesporno dejstvo, da je bila policija vrsto let finančno, kadrovsko, tehnično zapostavljena v primerjavi z drugimi organi, kar se odraža na slehernem koraku pri njihovem delu. Kljub temu so policisti in policistke ves čas svoje delo in poslanstvo opravljali z vso odgovornostjo in pripadnostjo, na kar kažejo tudi rezultati njihovega dela, je dodal.
To se je po njegovih besedah še posebej izkazalo v zadnjih dveh mesecih, ko je ravno policija odigrala ključno vlogo, da so razmere v državi kljub povečanemu begunskemu toku še vedno pod nadzorom in je varnost ljudi zagotovljena. ""Trdno verjamem, da bodo naši zaposleni tako delovali tudi v teh dneh, ne glede na napovedane sindikalne aktivnosti,"" je zapisal v svoji izjavi.
"
http://www.rtvslo.si/begunska-kriza/podatki-policije-prakticno-ni-razlogov-za-posredovanje-med-begunci/378815,prebežniki,"
					18. november 2015 ob 06:15,zadnji poseg: 18. november 2015 ob 13:17
					Ljubljana - MMC RTV SLO","
Boris Vasev
",Podatki policije: praktično ni razlogov za posredovanje med begunci,"Medtem ko begunce na slovenski meji pričakajo policisti v protiizgredni opremi, oboroženi vojaki in oklepniki, podatki policije kažejo, da razlogov za njihovo posredovanje praktično ni.
V Slovenijo je od 16. oktobra, odkar policija vodi statistiko prihodov beguncev in migrantov v državo, vstopilo okoli 225.000 ljudi, približno 210.000 pa jo je tudi že zapustilo. Množice se zgrinjajo v Slovenijo, sicer le eno izmed postaj na njihovi poti proti severu oziroma zahodu. Gre za ogromno ljudi, ki jih je treba sprejeti, oskrbeti, popisati, z vidika države tudi nadzirati. To počnejo tako številni prostovoljci in zdravniki kot humanitarne organizacije in pripadniki Civilne zaščite ter seveda oba represivna aparata, policija in vojska.
Da slovenska politika na prehod beguncev (oziroma prebežnikov) čez Slovenijo gleda še posebej skozi varnostno prizmo, ne priča le poudaranje potrebe po zaščiti schengenske meje EU-ja in varnosti slovenskih državljanov tako od strani koalicijskih kot večine opozicijskih strank, ampak tudi povsem konkretna manifestacija takšnega diskurza na meji v obliki oboroženih vojakov z oklepniki in policistov, ki begunce pričakajo tudi v polni protiizgredni opremi, kar je zasenčilo množice prostovoljcev ali zdravstvenega in drugega podpornega osebja.
200.000 ljudi, 23 posredovanj policijePo mnenju dela opozicije tudi to ni dovolj. V SDS-u tako svarijo pred kaosom v državi, če bo v njej nekaj dni ostalo več tisoč prebežnikov zaradi večjega števila njihovih prihodov kot odhodov. A uradni podatki policije takšnega razmišljanja ne upravičujejo. Kot so nam v četrtek (do takrat je v državo vstopilo 188.000 beguncev) sporočili iz Generalne policijske uprave, je policija od začetka množičnega prihoda beguncev posredovala le 23-krat, od tega je bilo 17 kršitev javnega reda in miru in šest sumov storitev kaznivih dejanj. Prisilna sredstva so bila uporabljena v devetih primerih. Kot so še sporočili s policije, so bili razlogi za posredovanje ""predvsem primeri, v katerih je šlo za pretepe in prerivanja med migranti, v dveh primerih je bil uporabljen tudi nož"".
Povedano drugače, če je bilo med 188.000 prebežniki (številka s četrtka, 12. novembra, ko smo prejeli podatke policije) obravnavanih 23 primerov, pomeni, da je bilo - tudi, če je bilo v vsakem vpletenih po več ljudi - z vidika policije okoli 99,99 odstotka prebežnikov popolnoma neproblematičnih.
Po zadnjih statističnih podatkih policije gre pri prekrških in kaznivih dejanjih med begunci za sorazmerno neznatno količino v primerjavi s številom prekrškov in kaznivih dejanj med slovenskimi državljani. Policija sicer opozarja, da je treba upoštevati, da gre za posebne okoliščine, saj gre za ljudi, ki so dolgo na poti, pa tudi za skupine več tisoč ljudi na enem mestu, tako da po njihovem mnenju ""primerjava med storitvami prekrškov in kaznivih dejanj med migranti v sprejemnih in nastanitvenih centrih ter storitvami prekrškov in kaznivih dejanj med slovenskimi državljani ni mogoča"".

""Kršitve med begunci so minimalne""""Po statistiki pride na vsakih 200 Slovencev eden takšen, ki je obsojen zaradi kaznivega dejanja. Potemtakem bi, kjer koli bi se zbirali Slovenci v večjem številu, recimo nekaj tisoč, iz varnostnih razlogov morali tudi nekaj podobnega uprizoriti, kot zdaj delamo pri beguncih,"" je glede prisotnosti tolikšnih in takšnih enot policije in vojske na meji za MMC dejal Dragan Petrovec z Inštituta za kriminologijo na Pravni fakulteti v Ljubljani. ""To, kar se dogaja s temi kršitvami med begunci, je minimalno, pri čemer bi bilo pričakovati precej več težav. To so ljudje, ki so na koncu fizičnih in psihičnih zmogljivosti, ki v mnogih situacijah potrebujejo zgolj en droben dražljaj, da se obupano in neprimerno odzovejo in ta odziv, če do njega prihaja - in prihaja očitno zelo redko - je treba ravno tako razumeti in ne iz tega delati terorizma, delinkventov in podobno,"" je še dejal Petrovec.
""Teh ljudi se preprosto ne želi imeti tukaj""Zakaj obstajajo torej tolikšna razhajanja med uradnimi podatki policije in vztrajanjem politike ter dela medijev in javnosti, da predstavlja prihod beguncev tudi veliko varnostno grožnjo? ""Da se jih prikazuje kot nevarne, je del širšega pristopa. Teh ljudi se preprosto ne želi imeti tukaj. Dojema se jih kot nezaželene, kot nekoristne, kot breme, zato se jih prikaže ali kot nevarne ali pa se jim v praksi oteži pot do te mere, da ne morejo priti sem,"" je za MMC dejal dr. Aleš Bučar Ručman s Fakultete za varnostne vede Univerze v Mariboru, sicer avtor knjige 'Migracije in kriminaliteta: pogled čez meje stereotipov in predsodkov', kar je bila tudi tema njegove doktorske disertacije. Bučar Ručman sicer razume uporabo policije in vojske ""v smislu usmerjanja velikih množic ljudi in urejanja prehoda ter zagotavljanja normalnih razmer, da ne pride do prerivanj in drugih neprijetnosti, ki se zgodijo v vsaki množici,"" vendar opozarja, da se države, tudi Slovenija, ""tega lotevajo na način, da je že izhodišče takšno, da je iz pristopa in načina ter opreme, ki se uporablja, jasno, da je ta množica razumljena kot nevarna, sovražna množica.""
Sočasno poudarja, da je ob odsotnosti skupnega ukrepanja EU-ja to prepuščeno posameznim državam, ki z obstoječimi viri le s težavo rešujejo nastali položaj, zaradi česar prihaja do nezaželenih težav in prelaganja odgovornosti. Ob pa tem gre, kot opozarja sogovornik, za ljudi, ki nimajo nobenih slabih namenov in ki pred nasiljem, uniformami in puškami, bežijo. Bučar Ručman svari pred t. i. sekundarno viktimizacijo. Ljudje, ki bežijo pred vojno in nasiljem, ga nato namreč doživljajo tudi na sami poti. Te ljudi bi morale po njegovem mnenju pričakati in obravnavati predvsem civilne institucije, kot je Civilna zaščita, policija pa le kot pomoč za zagotavljanje reda in varnosti.
Pa ni morda ravno takšna prisotnost policije in vojske razlog, da varnostnih problemov praktično ni? ""Predvidevam, da bi zagovorniki tega trdega pristopa rekli, da ravno zaradi njega ne prihaja do tega. A tej razlagi ne verjamem oziroma gre za preveliko ceno za to, da se to pokaže kot dobrodošlica ljudem, ki prihajajo s konfliktnih območij,"" odgovarja Bučar Ručman.
Tudi Ela Meh, antropologinja in aktivistka na področju migracijske politike in evropskega mejnega režima, sprašuje, ali je ravnanje, ki so ga deležni begunci na meji, primerno. ""Predstavljajte si, da ste pobegnili z vojnega območja, s svojimi mladoletnimi otroki in si želite samo na varno. Potem pa vas v Evropi, obljubljeni deželi, ki naj bi bila dežela človekovih pravic in svobode, zapirajo v taborišča, vam omejujejo stike s prebivalstvom, vas pustijo skoraj brez vseh informacij in vas stražijo z vojsko in policijo.""
Predstavljanje za grožnjo vodi v dehumanizacijoZdi se ji skrb vzbujajoče, da država begunce obravnava kot varnostni problem. ""Ko neko določeno skupino ljudi percipirajo kot grožnjo, ljudi dehumanizirajo. Pozablja se, da gre za ljudi, ki so ravno takšni kot mi, le da so se rodili nekje drugje, in ki si zaslužijo dostojanstvo in spoštovanje."" Ob tem dodaja, da ""varnostni diskurz oziroma percipiranje migrantov kot grožnjo, upravičuje razne represivne mere - od zapiranja mej, pošiljanja vojske na meje in grajenja ograj. Samo pod predpostavko, da so migranti na neki način 'nevarni', se lahko upravičuje represivna politika do njih. Ta predpostavka pa enostavno ne drži.""
Tudi Bučar Ručman svari pred dehumanizacijo beguncev. ""Te ljudi na meji Evrope, celine, ki se ponaša s svobodo, pričakamo z bodečo žico, s puškami in oklepniki, ker padejo v naš konstrukt, da so to Drugi, nezaželeni, kulturno drugačni, kar pripelje do tega, da jih čisto razčlovečimo,"" opozarja. Previden je tudi Petrovec. Meni, da so policisti resnično utrujeni in pregoreli ter da jim je treba pomagati, ""z vsemi silami, ki jih imamo, vključno z vojsko, a ne pod takimi pogoji in okoliščinami, s spremembo zakonodaje in posebnimi pooblastili"". Bučar Ručman, ki je v večini krajev po državi opazoval, kako poteka sprejem beguncev, opiše tudi primere s terena, ko je manj policistom skupaj s prostovoljci uspelo s človeka vrednim dostojanstvom organizirati prevoz ljudi iz begunskih centrov do Šentilja. Po njegovih besedah je torej jasno, da se to da narediti tudi z minimalno stopnjo represije in spoštljivo.
Do politike vlade so zelo kritični tudi v številnih humanitarnih in drugih nevladnih organizacijah. ""Nenehno poudarjanje varnostnih vidikov povečanega prehoda beguncev ne prispeva k umirjanju razprave, temveč povečuje občutek ogroženosti med državljani in povečuje pojavljanje sovražnega govora. Opozarjamo, da je glede na razmere, ki vladajo v sprejemnih in nastanitvenih centrih, ogrožena predvsem varnost beguncev samih, ki so zaradi nevzdržnih razmer (spanja zunaj, zmrzovanja, nezadostnih higienskih razmer, nezadostne prehrane) izpostavljeni nevarnosti za zdravje in življenje,"" so konec oktobra zapisali v javnem pismu premierju Miru Cerarju.
Kot so za MMC sporočili v Amnesty International Slovenije, je bila Slovenija na begunce pripravljena kot na veliko varnostno skrb, ""očitno pa je tudi, da je bila priprava na prihod beguncev kot humanitarni izziv veliko slabša, saj so bile v nekaterih primerih sprejemne lokacije neustrezne, brez zadostnih stranišč in tekoče vode, ljudi pa večkrat nismo zmogli oskrbeti z dovolj vode in hrane, pod streho in na toplem.""
""Stanje moralne panike""Po Bučar Ručmanovem mnenju se je v Evropi in tudi v Sloveniji vzpostavilo ""stanje moralne panike, h kateri so pripomogli tudi mediji, politični odločevalci in skrajna 'domoljubna' gibanja,"" gre pa za trenutek, ko je ""manipulirati z ljudmi zelo preprosto,"" in se ""začnejo sprejemati odločitve, ki niso več racionalne, in ukrepi, ki presegajo to, kar je potrebno."" Namestitev oboroženih vojakov z oklepniki, policisti s ščiti in čeladami ter zdaj tudi bodeča žica po mnenju Petrovca kažejo na ""pomanjkanje zdrave presoje in potrebo pokazati se možat in odločen, ko se toliko časa nisi upal in znal ali zmogel, zdaj pa na šibkem členu kažeš mišice. Ta šibki člen so seveda ti nesrečni begunci.""
Nov razvoj dogodkov na meji je pretekle dni gotovo predstavljala postavitev bodeče žice ob meji s Hrvaško. Ela Meh opozarja, da so posledice takšnih ravnanj smrtonosne. ""To, da Evropa zapira svoje meje, gradi ograje in bodeče žice, bo imelo za neposredno posledico še več smrti na poti, še več utopitev v Sredozemskem in Egejskem morju. Ne moremo si zatiskati oči in se delati, da grajenje ograj in zapiranje meja ni odgovorno za smrti v Sredozemlju in na balkanski migracijski poti,"" je dejala.
Odnos do beguncev je odnos do nas samihNaš odnos do beguncev pa ni pomemben zgolj zaradi beguncev samih. Tiče se namreč tudi naše družbe. ""Način, kako od prvega trenutka ravnamo z ljudmi, ki pridejo v Evropo, opredeljuje naš odnos do Drugih in hkrati opredeljuje naš odnos do naslednje marginalizirane skupine, ki bo naša notranja, ko ne bo šlo več za begunce. To bodo lahko naše etnične manjšine, protestniki, brezposelni, revni,"" svari Bučar Ručman.
Slaba popotnica za uspešno sobivanjeBučar Ručman še opozarja na dolgoročne posledice takšnega ravnanja z ljudmi ob prihodu v državo. ""Če načrtujemo neko uspešno sobivanje s temi ljudmi, ne naredimo nič dobrega, če na njih od prvega trenutka gledamo s sumom, kot da so kriminalci.""
A zgodovina odnosa Slovenije do prosilcev za azil kaže, da velike želje države po sobivanju s temi ljudmi ni. Po podatkih ministrstva za notranje zadeve je namreč Slovenija od leta 1995 zavrnila okoli 90 odstotkov prošenj za azil. V zadnjih 20 letih je bilo vloženih 19.807 takšnih vlog. V 16.506 primerih je bil postopek ustavljen, kar po pojasnilih MNZ-ja pomeni, da je prosilec za azil pred koncem postopka zapustil državo, v preostalih 3.751 primerih pa je bil azil odobren 386 ljudem. V Amnesty International Slovenije ob tem dodajajo: ""Poleg tega, da imamo v Sloveniji zelo malo dodeljenih begunskih statusov oziroma statusov mednarodne zaščite, pa je dejstvo, da Slovenijo zapuščajo tudi tisti redki, ki jim je ta zaščita priznana. Država ne zagotavlja zadostne podpore pri integraciji, tako z vidika iskanja zaposlitve kot širše vključenosti v družbo, zato je dostojno življenje težko doseči.""
Medtem ko številne organizacije in posamezniki, ki se ukvarjajo z vprašanjem azila, opozarjajo na zelo restriktivno slovensko azilno politiko, pa vlada na tem področju napoveduje še dodatno zaostritev. Do azilne politike je kritičen tudi Petrovec, ki sicer meni, da med trenutnim obravnavanjem beguncev in 20-letno prakso dodeljevanja azila ""na žalost res obstaja ena takšna rdeča nit.""
"
http://www.rtvslo.si/news-in-english/sefic-we-have-intensified-the-control-there-are-no-reasons-for-excessive-worry/378895,prebežniki,"
					17. November 2015 ob 19:12
					Ljubljana - MMC RTV SLO","

",Šefic: We have intensified the control; there are no reasons for excessive worry,"After the recent terrorist attack in Paris the Ministry of Internal Affairs estimates that the situation in Slovenia is still stable and safe. There are no reasons for excessive worry.
After the terrorist attacks in France our country has intensified the control of the state border, guarding of buildings, and activities within the country. At the same time certain procedures regarding treatment of refugees have been enhanced. ""So far nothing special has been noticed, nor any indications that any of the people crossing Slovenia has any harmful intent toward Slovenia,"" the state secretary at the Ministry of Internal Affairs Boštjan Šefic said at the regular press conference regarding the refugee crisis.
All competent bodies are maximally involved and attentive to everything going on in Slovenia. If required, they exchange data with security services of other countries. According to Šefic good care is being taken of the safety of residents of Slovenia living, working, going to school or being in care in the vicinity of the accommodation centres. Additional security measures can be adopted if necessary; some have already been applied on request of certain institutes.
By Monday the Slovenian Army had already erected more than 26 kilometres of razor wire fence, which will be prolonged by additional 11 kilometres during the day. Until noon 225,000 refugees have entered our country, 81 have requested international protection in our country, but out of 43 processed requests none has been complied with, Šefic explained. In 29 cases the procedure has been stayed as the applicants have abandoned the asylum centre, one person withdrew the application, and in 13 cases the request was denied.
The Slovenian defence forces at the moment lack approximately 900 reservists, therefore the Slovenian army is actively enlisting reservists.
It is expected that reservists would perform their duty along the state border, in accommodation centres and at constructing infrastructure for military needs. Cooperation in military operations abroad is a possibility, but not in war zones.
A. Č., G. K.; Translated by G. K.
"
http://www.rtvslo.si/slovenija/drzave-na-balkanski-migracijski-poti-za-upocasnitev-toka-migracij/378877,prebežniki,"
					17. november 2015 ob 15:49,zadnji poseg: 17. november 2015 ob 16:09
					Brdo pri Kranju - MMC RTV SLO, STA","
B. V.
",Države na balkanski migracijski poti za upočasnitev toka migracij,"Predstavniki notranjih ministrstev držav na balkanski migracijski poti so se strinjali, da je treba začeti upočasnjevati tok migracij, da bi preprečili preobremenitve držav.
Po sestanku na Brdu pri Kranju, ki so se ga udeležili tudi predstavniki Srbije, Makedonije in Grčije, je ministrica za notranje zadeve Vesna Györkös Žnidar povedala, da so se dogovorili za izboljšanje koordinacije, vključno z izmenjavo podatkov o številu prebežnikov, ki prehajajo meje, in o zasedenosti zmogljivosti. ""Razmisliti velja tudi o enotni bazi podatkov, kar bo omogočilo boljše načrtovanje sprejema in nadaljnjih postopkov v naslednjih državah,"" je dejala ministrica.
""Ugotovili smo, da se mora, ne glede na prizadevanja EU-ja, vsaka država na migracijski poti sama spopasti z vsakdanjimi izzivi. To vodi k parcialnim rešitvam, kar nedvomno ni dobro,"" je še izpostavila ministrica.
Za boljši nadzor nad ljudmi, ki vstopajo, bi morali vzpostaviti enotne metode identifikacije oziroma registracije v vseh državah na poti in si te podatke izmenjevati, menijo ministrstva teh držav. Govor je bilo tudi dogodkih iz Pariza, v katere je bil domnevno udeležen Sirec, ki je prišel po zahodnobalkanski poti.
""Samo registracija ni dovolj""""Dejstvo, da smo lahko v zelo kratkem času rekonstruirali njegovo pot v EU, kaže na koristnost registracije migrantov, vendar pa samo registracija ni dovolj, zato smo na sestanku izmenjali tudi svoje poglede na možnost okrepitve identifikacije varnostno problematičnih oseb,"" je dejala slovenska ministrica.
V kratkem naj bi sledil sestanek generalnih direktorjev policij držav na tej poti, da bi na njem operacionalizirali danes dogovorjeno za boljšo koordinacijo in upravljanje migracijskih tokov z izboljšanjem operativnega sodelovanja in oblikovanjem enotnih postopkov popisa.
Tema pogovora je bilo vprašanje zmogljivosti, ki je pomembno zaradi zaščite prebežnikov v prihajajoči zimi, pa tudi zaradi sposobnosti upravljanja toka migrantov. Izpostavljen je bil problem financiranja dogovorjenih ukrepov. Zato bodo Evropsko komisijo pozvali, naj okrepi svoje delovanje zlasti v državah, ki niso članice Unije.
Upočasniti tok migracij, da se zmanjša število prebežnikovUdeleženci srečanja so se strinjali, da je treba začeti upočasnjevati tok migracij, da bi preprečili preobremenitve držav. Pogoj za to pa je povečanje zmogljivosti. ""Skupen sklep sestanka je, da je sodelovanje držav na tej zahodni balkanski poti izjemno pomembno, ker le tako lahko pridemo do vsebinskega upravljanja migracij,"" je poudarila ministrica Vesna Györkös Žnidar.
Temeljni cilj je zmanjšati prihod prebežnikov v EU, zato je treba podpreti prizadevanja Unije za dogovor s Turčijo ter prizadevanja Grčije. Upravljanje prebežniškega toka, ko zapusti turško ozemlje, je namreč izjemno težavno, če ne nemogoče, je opozorila ministrica. ""Če ne bo sistemskih rešitev do prihodnje pomladi, pa lahko pričakujemo, da bo takrat enak kot zdaj, če ne celo okrepljen,"" je opozorila.
Na sestanku ni bilo hrvaškega predstavnika, ministrica pa je dogodek kljub temu označila za uspešnega. ""Poskrbeti moramo, da bomo imeli nad migrantskim tokom maksimalen nadzor, tudi če nas bo Hrvaška potisnila v nesorazmeren položaj,"" je dejala ministrica.
Na srečanju pa ni bilo nikakršnega govora o zapiranju meja. ""Postavljanje ograj in zapiranje vseh prehodov mislim, da ni prihodnost, ki si jo Evropa zasluži,"" je poudaril grški generalni sekretar za migracijsko politiko Vasilis Papadopulos.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/sefic-poostrili-smo-nadzor-razlogov-za-pretirano-zaskrbljenost-ni/378865,prebežniki,"
					17. november 2015 ob 13:09,zadnji poseg: 17. november 2015 ob 18:17
					Ljubljana - MMC RTV SLO, STA","
A. Č., G. K.
","Šefic: Poostrili smo nadzor, razlogov za pretirano zaskrbljenost ni","Po nedavnem terorističnem napadu v Parizu na ministrstvu za notranje zadeve ocenjujejo, da je stanje v Sloveniji še vedno stabilno in varno ter ni razlogov za pretirano zaskrbljenost.

Država je po terorističnih napadih v Franciji poostrila nadzor državne meje, varovanje objektov in okrepila dejavnosti v notranjosti države. Hkrati so poostrili tudi določene postopke pri obravnavi prebežnikov. ""Za zdaj nismo zaznali nobenih posebnosti oziroma kar koli, kar bi nakazovalo, da bi kdo, ki prečka Slovenijo, nameraval škodovati Sloveniji,"" je na redni novinarski konferenci na temo prebežniške krize miril državni sekretar na ministrstvu za notranje zadeve (MNZ) Boštjan Šefic.
Pogovor z opozicijo ob 21.00 v živo na 1. programu Televizije Slovenija.
Po pogovoru s predsednikom vlade bodo o aktualnih vprašanjih nocoj spregovorili predstavniki opozicije. V oddaji sodelujejo podpredsednica SDS-a Jelka Godec, predsednica NSi-ja – Ljudmila Novak, vodja poslanske skupine Združene levice Luka Mesca in predstavnica nepovezane poslanske skupine, predsednica ZaAB-ja Alenka Bratušek. Oddajo pripravlja in vodi Mojca Šetinc Pašek. 
Vsi pristojni organi so maksimalno angažirani in pozorni na vse, kar se dogaja v Sloveniji, po potrebi pa si izmenjujejo podatke z varnostnimi službami drugih držav. Tudi za varnost občanov, ki živijo, delajo, se šolajo ali so v varstvu v bližini nastanitvenih centrov, je po besedah Šefica dobro poskrbljeno. Po potrebi se sprejmejo tudi dodatni varnostni ukrepi, kar so na prošnjo posameznih institucij že storili, je dodal.
Do ponedeljka so slovenski vojaki na meji postavili že nekaj več kot 26 kilometrov žičnate ograje, ki se bo čez dan podaljšala za dodatnih 11 kilometrov. Do 12. ure je v Slovenijo vstopilo 225.000 prebežnikov, za mednarodno zaščito pri nas je zaprosilo 81 ljudi, od 43 rešenih prošenj za zdaj ni bilo še nobeni ugodeno, je še pojasnil Šefic in dodal, da je bil v 29 primerih postopek ustavljen, ker so ljudje zapustili azilni dom, en človek je prošnjo sam umaknil, v 13 primerih pa so prošnjo zavrnili.
Sloveniji primanjkuje rezervistovObrambnim silam Slovenije trenutno manjka okoli 900 rezervistov, zaradi česar se je Slovenska vojska lotila dejavnega novačenja v svoje vrste. Zgodbo je danes objavil novinar hrvaškega časopisa Jutarnji list Matija Mesić. Dobil je namreč vabilo slovenskega obrambnega ministrstva, naj se pridruži rezervnim silam Slovenske vojske (SV).
Kako so prišli do njegovega imena, je precej zapleteno, je pa vabilo zelo resno, piše Mesić. V telefonskem pogovoru z uradnico na slovenskem obrambnem ministrstvu so mu potrdili, da Slovenija potrebuje rezervne sile in da so začeli vpoklic rezervistov, da bi zavarovali slovenske nacionalne interese.
Pisna vabila, naj se prijavijo v rezervne sile, so dobili nekdanji vojaki in prostovoljci, ki so opravili osnovno vojaško usposabljanje, naprej navaja Mesić. V pogovoru z uradnico ministrstva pa mu je ta pojasnila, da mora najprej prestati preizkus motoričnih sposobnosti, preden se bodo morda odločili zanj.
Manjka jih okoli 900Če kandidata izberejo, z njim podpišejo pogodbo za pet let, a jo je mogoče kadar koli preklicati. Pri tem je uradnica poudarila, da vabila v vojsko niso posledica terorističnih napadov v Parizu, temveč popolnjevanje vojaških vrst. Mesečno nadomestilo za vojaške rezerviste je 800 evrov, poudarja časopis.
Pričakovati je, da bodo rezervisti opravljali naloge ob državni meji, v sprejemnih centrih in pri gradnji infrastrukture za vojaške potrebe. Mogoče je tudi sodelovanje v vojaških operacijah v tujini, a ne na območjih, kjer poteka vojna.
Ob tem je Mesić spomni, da je Slovenija nekoč imela približno 1.500 rezervistov, a se je medtem število skrčilo na 500. Zdaj iščejo okoli 900 ljudi, predvsem iz skupine kakšnih 2.500, ki so se urili v Slovenski vojski.
"
http://www.rtvslo.si/slovenija/pocivalsek-ograja-nujna-zaradi-odziva-drzav-severneje-od-nas/378829,prebežniki,"
					17. november 2015 ob 07:26,zadnji poseg: 17. november 2015 ob 20:03
					Dobova - MMC RTV SLO, STA","
A. Č., G. K., B. V.
",Počivalšek: Ograja nujna zaradi odziva držav severneje od nas,"Na pismo iz Bele krajine, da bo ograja škodovala tamkajšnjemu turizmu, se je minister Zdravko Počivalšek odzval z besedami, da Slovenija nima izbire zaradi odzivov držav severneje od nas.
Na odprto pismo, ki ga je na ministra za gospodarski razvoj in tehnologijo Zdravka Počivalška naslovil direktor črnomeljskega Razvojno izobraževalnega centra Bela krajina Peter Črnič, je Počivalšek odgovoril z besedami, da je bil omenjeni ukrep postavljanja ograje nujen zaradi odzivov naše severne sosede, ki prav tako pripravlja ograjo. Čeprav bodo začasne tehnične ovire zarisale sled v življenje na obmejnem območju in otežile izvedbo tamkajšnjih družabnih in turističnih dejavnosti, so nujne, je dodal.
Za postavitev so se odločili, ker je slovenska južna meja tudi schengenska meja, katere varovanje omogoča nemoteno delovanje vse države, je pojasnil Počivalšek. Tako Slovenija kot vsa Evropa se namreč spoprijemata z izjemnimi okoliščinami, vlada pa se nanje odziva po najboljših močeh. Na vladi so prepričani, da bodo s postavitvijo ovir k podobnim ukrepom spodbudili tudi druge države na balkanski poti in tako bi se upočasnili prihodi večjih prebežniških skupin ali pa bi se njihova pot celo delno preusmerila, je še dejal.
Belokranjsko pismo ministruČrnič je ministru Počivalšku pisal kot gospodarstveniku z dolgoletnimi izkušnjami v turizmu, v pismu pa ga je opozoril na negativne posledice ograje za turistično dejavnost in s tem obubožano gospodarstvo v eni najrevnejših slovenskih regij.
V pismu opozarja na demografsko ogroženost Bele krajine, na slabe prometnice in zapostavljenost. Turizmu pa bi po Črničevem mnenju največji udarec zadala ograja, ki bi ljudem in živalim praktično presekala dostop do reke Kolpe.
Ograja tudi V Beli krajiniOgrajo so začeli postavljati v bližini vasice Božakovo, v metliški občini, kjer poteka meja na reki Kolpi, blizu pa je tudi maloobmejni mejni prehod. O tem je vojska obvestila tudi lastnike zemljišč in metliškega župana, ki je pojasnil, da bodo vojakom pri postavljanju ograje z odstranjevanjem grmovja in drevja pomagali tudi gasilci, je še poročala TV Slovenija.
Smrt prebežnice v ptujski bolnišniciMed prebežniki, ki so jih na mednarodnem mejnem prehodu Gruškovje sprejeli v nedeljo pozno popoldne, je bila tudi domnevna državljanka Sirije, ki je tožila zaradi hudih bolečin v trebušni votlini in prsnem košu. Po prvi zdravniški pomoči so jo v spremstvu sina in nečaka odpeljali v ptujsko bolnišnico, od koder so danes sporočili, da je umrla. O njeni smrti so obvestili svojca.
Deset prebežnikov samovoljno zapustilo centerV ponedeljek zvečer je sicer okoli 10 prebežnikov samovoljno zapustilo sprejemni center v Dobovi, a so jih po poročanju TV Slovenija že vse izsledili. Takšni samovoljni odhodi naj bi se zgodili že večkrat.
Danes v državo vstopilo 5.400 prebežnikovNa mejnem prehodu v Dobovi so danes sprejeli tri vlake z več kot 3.000 prebežniki, še enega z okoli tisoč ljudmi pričakujejo zvečer, napovedan je tudi peti. Vsem prebežnikom so po prihodu v Slovenijo nudili zdravstveno in humanitarno oskrbo
Okoli 3.000 prebežnikov je trenutno v Šentilju, od koder so jih Avstrijci danes v svojo državo sprejeli 1.900. V Šentilju pričakujejo prihod še enega vlaka iz Dobove z okoli tisoč ljudmi. Po podatkih mariborske policijske uprave zvečer pričakujejo tudi šest avtobusov, prav tako iz Dobove, kamor bodo predvidoma pripeljali 367 prebežnikov.
V nastanitvenem centru v Gornji Radgoni je bilo zjutraj 1.244 prebežnikov, prav vse pa so v dveh skupinah v Avstrijo sprejeli avstrijski varnostni organi. Popoldne je v tja prispelo novih 540 prebežnikov, ki so jih dopoldne v Petišovce z desetimi avtobusi pripeljali iz Hrvaške.
Skupaj je od sredine oktobra v Slovenijo vstopilo 227.563 migrantov.
"
http://www.rtvslo.si/slovenija/cerar-ni-vsak-begunec-ali-migrant-terorist/378762,prebežniki,"
					16. november 2015 ob 09:39,zadnji poseg: 16. november 2015 ob 23:58
					Ljubljana - MMC RTV SLO, STA","
G. C., G. K., L. L.
",Cerar: Ni vsak begunec ali migrant terorist,"S poslanskimi vprašanji premierju Miru Cerarju se začenja redna novembrska seja DZ-ja, ki se bo nadaljevala z obravnavo predloga državnega proračuna za prihodnji dve leti.
Premier Miro Cerar je poslancem zatrdil, da Slovenija v državo ne pušča oboroženih ljudi. Takšne trditve so nezaslišano podcenjevanje policije in organov, je dejal premier v odgovoru na poslansko vprašanje vodje poslanske skupine SDS-a Jožeta Tanka. Pojasnil je, da stopnja varnostne ogroženosti v Sloveniji ta hip ni povečana.
Po Tankovi oceni ukrepi Slovenije na meji zlasti z varnostnega vidika niso zadostni. Med prebežniki je po njegovih besedah vse večji delež teroristov, ki v Evropo prihajajo s točno določenimi nalogami. Napad, podoben nedavnemu v Parizu, se lahko zgodi v kateri koli državi na begunski poti ali v ciljni državi, meni Tanko, ki so ga zanimali prihodnji ukrepi vlade za zavarovanje varnosti.
Premier je v odgovoru med drugim poudaril, da Slovenija kot tranzitna država tok migrantov uspešno usmerja. Po njegovih besedah se je izkazala celo kot ena najkompetentnejših pri obvladovanju krize. Izpostavil je tudi, da Slovenija v tej zgodbi ni sama, saj od številnih držav EU-ja dobiva pomoč v policistih in opremi. Prav tako so v rednem stiku z notranjimi ministrstvi držav na balkanski poti, z državami EU-ja pa so v stiku tako na politični ravni kot na ravni obveščanja.
Sicer pa je Cerar poudaril, da varnostni organi po petkovih napadih v Franciji ohranjajo povečano stopnjo budnosti. Tudi vlada prek ustreznih institucij spremlja varnostne razmere v Sloveniji in Evropi. V soboto je tudi zasedal sekretariat sveta za nacionalno varnost, vendar pristojni organi niso zaznali povečanega varnostnega tveganja v Sloveniji. Če bi svet zaznal povišano stopnjo ogroženosti, bi vlada takoj ukrepala, je še zagotovil Cerar.""Varnostni organi v povečani budnosti""Cerar se sicer zaveda, da ""zadeve niso nedolžne"" in da so med prebežniki tudi ljudje, ki lahko pomenijo varnostno tveganje. Vlada pa je bila po oceni premierja vseskozi pripravljena na prebežniški val. ""Krizo smo pričakali pripravljeni, ukrepe pa stopnjujemo glede na razvoj dogodkov,"" je povedal in napovedal, da bo Slovenija kot varnostno ozaveščena država ukrepe tudi nadaljevala. Tanku pa je očital, da zanemarja humanitarni vidik problematike. ""Ni vsak begunec ali migrant terorist,"" je še pristavil Cerar.
Ograja je začasna oviraCerar je odgovoril tudi na vprašanje Luke Mesca (ZL), čemu služi bodeča žica, ki so jo postavili na meji s Hrvaško. Po Mesečevem mnenju so namreč ukrepi vlade skrajni, ni pa jasno, čemu služijo, saj se vprašanje beguncev ni izkazalo kot varnostno vprašanje in ni prišlo do porasta kriminalnih dejanj.
Premier je pojasnil, da do kriminalnih dejanj ni prišlo, ker imamo policijo, ki v velikem številu in z velikimi napori nadzira situacijo, možnosti izbruhov nereda pa preprečujejo tudi prostovoljci in drugi. Po Cerarjevih besedah je naloga vseh nas, da smo humanitarni, da begunce usmerjamo nadzorovano, da preprečimo varnostna tveganja ter beguncem omogočimo, da lahko pri nas nekaj časa ostanejo. ""Zato potrebujemo kapacitete in nadzor na mejah,"" je pojasnil premier in poudaril, da gre za začasne ovire, ki jih bodo z veseljem umaknili, ko bo migrantska problematika ugasnila.
Cerar je vnovič poudaril, da je varnostna ograja na meji usmerjevalna ograja. Na očitke poslanca je odgovoril, da Slovenije niso zagradili in da je tudi ne nameravajo, če to ne bo skrajno nujno. Ob tem je opozoril na primer, če Avstrija zapre mejo in bi se v Sloveniji znašlo večje število beguncev.
Po njegovih besedah je Slovenija kot odgovorna članica EU-ja in država, ki varuje schengensko mejo, dolžna preprečiti humanitarno katastrofo. ""Ne moremo kar vzeti beguncev, za katere ne moremo poskrbeti, da imajo hrano in da so na toplem,"" je dejal premier. Po njegovih besedah moramo dati tudi signal državam jugovzhodno od nas, da so tudi one dolžne nositi del bremena.
Vsi smo do neke mere povezaniNepovezana poslanka Alenka Bratušek pa je zastavila vprašanje glede zadnjih imenovanj uprave SDH-ja, in sicer, ali je v Sloveniji res nemogoče voditi vlado brez povezave z lobiji.
""Če bomo za vsako zvezo implicirali, da gre za koruptivne povezave, naša država, ki ima dva milijona prebivalcev, ne more ne dihati, kaj šele preživeti,"" je premier Miro Cerar odvrnil na navedbe Bratuškove o povezavah politike z izbranimi kadri v SDH-ju. V Sloveniji je po njegovih besedah težava ta, da ""smo vsi do neke mere povezani"".
Navedbe Bratuškove, da je član SMC-ja dobil službo v Hotelih Bernardin, od koder je na čelo Slovenskega državnega holdinga (SDH) prišel Marko Jazbec, ki je sporen tudi zaradi nekdanje službe v NLB-ju, ter o konfliktu interesov ene izmed nadzornic SDH-ja, češ da je povezana s Savo, pa je pospremil z besedami: ""Vaša domišljija je neverjetna.""
Bratuškova je vladi očitala, da je izkoristila migrantsko krizo za politične menjave v SDH-ju. Cerar je, kot je dejal, ""nedostojno trditev"" odločno zavrnil in ponovil: ""Vlada je kot skupščina imenovala nov nadzorni svet SDH-ja. Ta je v skladu s pristojnostmi in s pomočjo strokovnih komisij povsem avtonomno imenoval novo upravo SDH-ja s kompetentnimi strokovnjaki.""
""Vlada zaupa nadzornikom SDH-ja in postopku, ki je bil izveden in ki je trajal dlje časa,"" je dejal. Če pa se bo z dokazi izkazalo, da kaj ni bilo prav, bo vlada ukrepala, je znova povedal. Do zdaj takšnega dokaza še ni bilo, je dodal.
"
http://www.rtvslo.si/slovenija/slovenija-ne-bo-zaprla-mej-beguncem/378757,prebežniki,"
					16. november 2015 ob 07:27,zadnji poseg: 16. november 2015 ob 22:56
					Ljubljana - MMC RTV SLO, STA","
G. C., T. H., A. K. K.
","""Slovenija ne bo zaprla mej beguncem""","Slovenske oblasti zanikajo navedbe srbskih medijev, ki so poročali, da namerava Slovenija zapreti meje.
Srbska televizija RTS je poročala, da bosta Slovenija in Avstrija zaprli meje za begunce, o tem pa naj bi razmišljala tudi Hrvaška. Vendar so slovenske oblasti te navedbe zanikali. Z Generalne policijske uprave so sporočili, da Slovenija v sodelovanju s sosednjimi državami sproti sprejema ukrepe za uravnavanje migrantskega toka glede na razpoložljive kapacitete, ti ukrepi pa ne pomenijo zapiranja mej.
CEB Sloveniji namenil donacijoMinistrica za obrambo Andreja Katič in skrbnik sklada CEB-ja za begunce Stephan Sellen sta podpisala pogodbo o donaciji poldrugega milijona evrov, ki jih sklad namenja Sloveniji za spopadanje s prebežniško krizo.
Slovenija je za pomoč iz sklada Razvojne banke Sveta Evrope (CEB) zaprosila 29. oktobra, in sicer za kritje investicijskih in tekočih stroškov pri oskrbi prebežnikov.
Ministrica je ob tem napovedala, da namerava Slovenija do aprila 2016 iz odobrenih sredstev nabaviti 100 bivalnih zabojnikov, 10 sanitarnih zabojnikov, 10 kombijev na štirikolesni pogon ter tovorno vozilo za prevoz bivalnih in sanitarnih zabojnikov.
Avstrijci prebežnike sprejemajoV Dobovo so danes pripeljali trije vlaki s 3.007 prebežniki. Nekaj pred 4. uro je pripeljal vlak s 1.034 tujci, ob 7. uri vlak z 973 in ob 13. uri vlak s 1.000 ljudmi. Po napovedih hrvaških varnostnih organov po 19. uri v Dobovi pričakujejo naslednji vlak s 1.000 prebežniki.
Policisti so danes največ prebežnikov prepeljali v Šentilj, na Jesenice in v Gornjo Radgono. Trenutno je v sprejemnem centru v Dobovi še okoli 240 tujcev, so sporočili s Policijske uprave Novo mesto.
Avstrijski varnostni organi so danes na nekdanjem starem mejnem prehodu Šentilj v svojo državo sprejeli 2.604 prebežnikov, v Gornji Radgoni pa še 1.438. Trenutno je v nastanitvenem centru Šentilj 4.243 ljudi, sprejemna centra Gruškovje in Središče ob Dravi sta prazna, sporočajo s Policijske uprave Maribor.
Več kot 221.000 prebežnikov skozi SlovenijoV mesecu dni, kolikor traja drugi begunski tok, je po podatkih policije v Slovenijo vstopilo že več kot 221.000 prebežnikov. V nastanitvenih centrih je bilo zjutraj več kot 5.300 ljudi, v sprejemnih centrih pa malo manj kot 900.
Policisti iščejo prebežnike, ki so odšli iz DoboveNekaj po 18. uri je okoli deset prebežnikov, ki so v Dobovo prispeli z vlakom iz Hrvaške, samovoljno zapustilo sprejemni center v Dobovi. Policisti so jih nekaj že izsledili in jih odpeljali v sprejemni center, so za STA pojasnili na Policijski upravi Novo mesto. Policija nadaljuje iskanje preostalih prebežnikov.
Policisti se občasno soočajo s primeri, ko želijo prebežniki zapustiti sprejemni center in na ta način izražajo nezadovoljstvo, ker ne nadaljujejo poti takoj po vstopu v državo, so še pojasnili na policiji. 
 
"
http://www.rtvslo.si/slovenija/policija-v-luci-napadov-ze-izvaja-ukrepe-katere-ne-razkriva/378739,prebežniki,"
					15. november 2015 ob 19:13,zadnji poseg: 15. november 2015 ob 19:29
					Ljubljana - MMC RTV SLO","
A. Č.
","Policija v luči napadov že izvaja ukrepe, katere, ne razkriva","Zaradi terorističnih napadov v Franciji je slovenska policija sprejela nekatere varnostne ukrepe in začela z izvajanjem operativnih ukrepov, so sporočili z vlade. Podrobnosti niso zapisali. 
Že v soboto popoldan je bil sklican sekretariat sveta za nacionalno varnost, na katerem so se člani seznanili z varnostnimi razmerami, sprejetimi ukrepi in oceno ogroženosti, so sporočili z urada vlade za komuniciranje. 
Sekretariat je na seji zadolžil delovno skupino, da dopolni svojo redno oceno ogroženosti ""na podlagi nekaterih elementov, ki so bili opredeljeni na seji"", ki  jo mora predložiti do 16. novembra. Če bo nova ocena sprejeta, bo to podlaga za morebitno spremembo stopnje ogroženosti in za dopolnitev določenih ukrepov in predlogov, ki jih je oblikoval sekretariat, so zapisali. 
Po njihovih besedah slovenska policija pri preverjanju različnih podatkov, ki se pojavljajo, dejavno sodeluje s tujimi varnostnimi organi, in če bi preverbe pokazale varnostni zadržek, bi nemudoma ukrepali.
Ob tem so dodali, da je slovenska policija razvila tudi svoje metode za prepoznavanje takih primerov. ""V ta namen se slovenska policija poslužuje različnih na mednarodni ravni vzpostavljenih platform za operativno izmenjavo informacij in ažurno medsebojno obveščanje, bodisi o operativno zanimivih osebah, bodisi o novih ugotovljenih trendih,"" so še pojasnili.
"
http://www.rtvslo.si/begunska-kriza/nezazeleni-prostovoljci-800-kilometrov-poti-za-dolgocasenje-na-parkiriscu/378688,prebežniki,"
					15. november 2015 ob 09:37,zadnji poseg: 15. november 2015 ob 16:13
					Dobova - MMC RTV SLO","
Luka Lukič
",Nezaželeni prostovoljci: 800 kilometrov poti za dolgočasenje na parkirišču,"""S seboj sva pripeljala obleke, hrano in potrebščine za majhne otroke, ki sva jih zbrala v domačem kraju, ampak zdaj ne veva, kaj bova z vsemi temi rečmi,"" pripoveduje fant v zgodnjih dvajsetih, ki se je s svojim dekletom pripeljal iz Bavarske z željo, da kot prostovoljca pomagata prebežnikom in humanitarnim delavcem na slovensko-hrvaški meji.
Medtem ko razkazuje notranjost dotrajanega kombiniranega volkswagna, ki je do strehe napolnjen z različnimi rečmi, namenjenimi v humanitarne namene, njegovo dekle spira zobno ščetko s plastenko vode. Na parkirišču pred železniško postajo v Dobovi pač ni na voljo tekoče vode, imata pa v bližini vsaj kemično stranišče. A teh razmer se bosta morala navaditi, saj bo prav to parkirišče njun dom naslednje štiri dni, kolikor traja postopek popisa prostovoljcev.
Preberite tudi:""Ne more vsak na terenu početi, kar ga je volja"" 
Mladostnika še zdaleč nista edina, ki preizkušata udobje asfaltiranega parkirišča. Tudi skupina prostovoljcev iz Berlina je po 800 kilometrov dolgi poti štiri dni ""kampirala"" prav na tem parkirišču. ""Ko smo prišli do sprejemnega centra in povedali, da želimo pomagati, nam nihče ni znal povedati, na koga se moramo obrniti. Tako so nas najprej poslali na upravno enoto, nato na policijo, policisti so nas napotili na Rdeči križ, ki nas je napotil na civilno zaščito. Šele oni so uredili vse potrebno, da smo lahko začeli delo,"" pripoveduje diplomant filozofije, ki je skušal čas med neuspešnim iskanjem zaposlitve zapolniti s humanitarnim delom.
Prebežnike vidijo le na dalečCeloten postopek je trajal štiri dni, ki jih je skupina preživela večinoma na parkirišču železniške postaje v prezasedenih vozilih, saj ves ta čas nihče ni želel vsaj vzeti stvari, ki so jih s seboj pripeljali v humanitarne namene, tako da so že pomislili, da bi jih preprosto pretihotapili k prebežnikom. Po štirih dneh čakanja so nazadnje le dočakali svojo izkaznico prostovoljstva, s katero se lahko vključijo med dejavne prostovoljce. Tako so med drugim lahko polagali plastične talne plošče v novem sprejemnem centru pri Rigoncah.
A tudi težko pričakovana plastificirana izkaznica jim ni odprla poti do prebežnikov, s katerimi je imel moj sogovornik le občasen stik. ""V sprejemnem centru smo ločeni od prebežnikov. Večinoma smo v skladiščih, kjer sortiramo stvari in pripravljamo pakete. Včasih, ko je naval prevelik za osebje Rdečega križa ali Karitasa, pa nas policisti pokličejo, da delimo humanitarno pomoč prebežnikom. Ko je najhujši naval mimo, pa nas policist pospremi nazaj v skladišča.""
Tudi zdravnica mora čakatiNjegova pripoved nekoliko omaja navdušenje druge skupine prostovoljcev iz Berlina, ki so po štiridnevnem čakanju pripravljeni na prvi delovni dan. Med njimi je tudi zdravnica srednjih let, ki po štiridnevnem čakanju navdušeno pričakuje, da bo lahko s svojim znanjem lahko pomagala prebežnikom.
Humanitaren odziv nemških prostovoljcev, ki jih v Rigoncah ni malo, po drugi strani pa tudi ne toliko, da bi bi to upravičilo štiridnevno čakanje na popis, je po mnenju mojega sogovornika spodbudil odmeven članek v Die Zeitu s pomenljivim naslovom Ko ljudje občutijo, da se z njimi ravna kot z živino, ki opisuje razmere, v katerih so se znašli prebežniki v Rigoncah pred uvedbo sistema prevozov z vlaki, ki za prebežnike vsekakor pomeni spremembo na bolje.
Dodatno pa so k dejavnemu humanitarnemu udejstvovanju mojega sogovornika spodbudile razmere v Nemčiji, ki je za večino prebežnikov končni cilj. ""Počasi me postaja sram, da sem Nemec, tudi pri nas se razmere zaostrujejo. Prebežniki, ki pridejo k nam, postanejo tarče nacionalističnih napadov. Pojavljajo se požigi centrov, kjer so begunci nastanjeni. Čedalje pogostejši pa so tudi protesti protiislamistov.""
""Počutimo se nezaželene""Podobno izkušnjo s svojimi nemškimi kolegi deli tudi skupina prostovoljcev iz Madžarske, ki imajo s humanitarnim delom že izkušnje, ko so pomagali prebežnikom na madžarsko-hrvaški meji. ""Tam sem videla res grozljive stvari - majhne otroke, ki so z obrazi navzdol padali po blatnih tleh, policisti pa so nanje kričali, namesto da bi jim pomagali. Pri vas je drugače, saj so policisti res vredni vseh pohval,"" pripoveduje gospa v zrelih letih, ki je po preusmeritvi prebežnikov sklenila svoje humanitarno delo nadaljevati v Sloveniji. ""Lahko bi sedela v udobju svojega doma, namesto da živim kot nomad, vendar želim pomagati beguncem. Imam pač možnost biti dalj časa odsotna z dela, vendar to nima nobenega smisla, če ne morem pomagati nikomur.""
Tudi njeno vključevanje v humanitarno delo je potekalo zelo počasi, tako da je šele po nekaj tednih spanja v šotoru začela humanitarno dejavnost. ""Ne razumem, zakaj so vaše organizacije tako nedostopne za sodelovanje. Iz Madžarske smo pripeljali za skoraj cel avtobus hrane, plenic, mleka v prahu, stekleničk za dojenčke, oblačil in podobnega, vendar je trajalo zelo dolgo, preden smo vse te stvari sploh lahko posredovali naprej. Včasih imamo občutek, da smo nezaželeni.""
Neizkoriščena znanjaNa podlagi izkušenj iz Madžarske je gospa v Slovenijo prišla dobro pripravljena in s seboj pripeljala tudi prostovoljce, ki znajo arabsko in bi lahko pomagali pri prevajanju. Vendar ti ostajajo po njenem mnenju večinoma neizkoriščeni. Navsezadnje pa je skupaj z gospo v Dobovo pripotovala tudi zdravnica kardiologinja iz Savdske Arabije, ki bi po mnenju gospe lahko veliko pripomogla k oskrbi prebežnikov. Kljub temu pa je njeno sodelovanje pri zdravstveni oskrbi omejeno. V času pogovora je tako opravljala odgovorno nalogo spremljanja prebežnikov z vlaka na poti proti prenosnemu stranišču na peronu.
Skupina prostovoljcev tako večino časa preživi v šotoru, kjer je kljub plinskemu gorilniku ponoči precej mrzlo. V šotoru imajo razmeroma malo dela, saj so omejeni le na sestavljanje paketov, ki jih nato prevzamejo slovenske organizacije. Medtem ko polni otroške stekleničke z mlekom, pove, da je njen namen dosežen, če le ena steklenička olajša pot vsaj enemu otroku. ""Čeprav se, po pravici povedano, ne počutimo zelo koristne, saj bi lahko naredili še veliko več."" Med drugim jih na Madžarskem čaka skupina prostovoljcev, ki bi se bila pripravljena takoj pridružiti njihovi odpravi, vendar njihova navzočnost v takšnih okoliščinah ni potrebna.
Obupali še pred začetkomPogovor je prekinil mlad Nemec, ki se je prišel pohvalit, da je po štirih dneh končno prejel svojo plastificirano izkaznico prostovoljstva. Manj navdušen pa je njegov prijatelj, ki si je v službi vzel deset dni dopusta, da bi lahko prišel pomagat prebežnikom. ""Ne vem, ali je vredno čakati na registracijo, saj nimam veliko časa. Verjetno se bom odpravil na Hrvaško, mogoče so tam bolj naklonjeni prostovoljcem.""
Fant še zdaleč ni edini, ki je obupal nad razmerami za tuje prostovoljce. Tudi skupina prostovoljcev iz Madžarske je že pomislila, da bi svoje dejavnosti preselila v Grčijo, kjer upajo, da bodo zanje bolj odprti. Najhitreje pa je obupala četverica Nemcev, ki je tisti večer prispela v Dobovo, a je po pogovoru z njihovimi sodržavljani začetno navdušenje popolnoma splahnelo. Ko so odhajali, mi je fant iz Nemčije povedal, da se odpravljajo na Hrvaško.
Asfaltirano parkirišče pred železniško postajo jih pač ni prepričalo.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/iztok-prezelj-is-bi-lahko-zdruzil-zda-rusijo-in-nato/378671,prebežniki,"
					14. november 2015 ob 17:06,zadnji poseg: 14. november 2015 ob 18:29
					Ljubljana - MMC RTV SLO, STA","
A. Č.
","Iztok Prezelj: IS bi lahko združil ZDA, Rusijo in Nato","""Začenja se neko obdobje, kot smo ga videli takoj po 11. septembru v ZDA. Zdaj se bo zgodovina 11. septembra očitno ponovila na evropskih tleh,"" je ocenil strokovnjak za nacionalno varnost Iztok Prezelj.
Zdaj je absolutno na prvem mestu varnost - varnost prestolnic, Francije, Evrope, ""vendar bi si naredili medvedjo uslugo, če bi v enem tednu ali mesecu poteptali vse človekove pravice, ki si jih je družba izborila v stoletjih,"" je opozoril Prezelj. 
""V bistvu bi lahko rekli, da želijo teroristi med drugim ravno to - vzpostaviti neki strah v Franciji in Evropi, neko bojazen pred IS-jem, da bi potem državljani lastne vlade prisilili, da se nehajo ukvarjati z IS-jem in jim pustijo nemoteno rasti,"" ocenjuje.
Po njegovih besedah moramo zato paziti, da bodo vsi novi varnostni ukrepi usklajeni s človekovimi pravicami. Če država, kot je Francija, razglasi izredne razmere, to sicer pomeni tudi, da bodo določene človekove pravice omejili. To bo seveda začasno, kot je bilo v ZDA.
Nazaj v preteklostDogajanje v Parizu bo obenem vplivalo tudi na odnos držav do prebežnikov. Zdaj, ko je Francija zaprla meje, bodo po mnenju Prezlja zagotovo tudi druge države ponovno razmislile vse varnostne ukrepe v zvezi s tem vprašanjem. ""Zelo verjetno bodo te varnostne ukrepe poostrile, zelo možno je, da bo Nemčija poostrila politiko zapiranja vrat, torej naenkrat žal prihajamo v neko obdobje, kjer se meje v vseh smislih začenjajo vzpostavljati nazaj zaradi zaščite evropskih vrednot ali evropske varnosti,"" meni.
Izpostavil je tudi slabost dosedanje migrantske politike: ""V imenu človekovih pravic, predvsem pravice do azila za begunce, pa se ena varnostna stvar ni delala dobro: teh ljudi niso ustrezno preverili - torej niso jih vpisali v računalniški sistem, zaradi izrednih okoliščin niso mogli preveriti njihove identitete.""
Pomisleki o tem, da je med begunci tudi peščica ljudi, ki so somišljeniki globalnega džihada, so zato na mestu, je priznal, in ti so lahko varnostno sporni. A hkrati je opomnil, da je večina prebežnikov v Evropo vseeno prišla upravičeno.
Čas za odkritostGlede napadov v Parizu je Prezelj poudaril, da mora Slovenija preveriti lastne varnostne kazalnike, lastne grožnje varnosti. Službe, ki sodelujejo v svetu za nacionalno varnost, bodo tako morale dati na mizo vse podatke, ki jih imajo, dobiti morajo zelo dobro sliko položaja, kaj je s Slovenijo in kaj bo z državo v luči nadaljnjih migracij.
""Ključno vprašanje bo: če Nemčija začne zapirati svoje meje in če IS intenzivira svoje vojskovanje, kaj bo s prebežniki, ki se ne bodo želeli vrniti v svoje države, in kaj bi utegnili storiti tisti, ki bi lahko bili somišljeniki ideje globalnega džihada. Na to vprašanje morajo odgovoriti in se nanj pripraviti,"" je dodal.
Ob tem pa poudarja, da ukrepi niso samo policijski, varnostni in obveščevalni, ""ampak pridemo tudi do ukrepov vzpostavljanja medkulturnega, medverskega dialoga, pridemo do potrebe reševanja samega konflikta v Siriji"". 
In kar je še pomembneje: zdaj se bo vzpostavila velika priložnost za pomiritev med Rusijo, ZDA in Natom. Namreč nasprotnik - IS in globalni džihadizem - je skupen vsem omenjenim. ""In mislim, da smo na pragu oblikovanja nove koalicije, ki bi lahko pokopala stara rusko-zahodna sovraštva vsaj za nekaj časa,"" je še ocenil Prezelj.
Obvestilo uredništva:
Zaradi številnih komentarjev in zagotavljanja čim višjih standardov razprave o terorističnih napadih v Parizu, smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/odzivi-iz-pariza-po-ulicah-se-govori-samo-o-napadih/378653,prebežniki,"
					14. november 2015 ob 13:23,zadnji poseg: 14. november 2015 ob 14:12
					Pariz - MMC RTV SLO","
B. V., B. T.
","Odzivi iz Pariza: ""Po ulicah se govori samo o napadih""","Napadi v Parizu so v središču pozornosti ne samo v glavnem mestu Francije, pač pa po vsej Evropi in širše. ""Po ulicah se govori samo o napadih,"" je iz Pariza sporočila Tina.
Vsi Parižani so pretreseni, je dejala Tina Dovjak, Slovenka, ki že več let živi v Parizu. ""Po ulicah se govori samo o napadih,"" je dejala. V času napadov je bila doma in s fantom gledala poročila. ""Oba sva pretreseno gledala posnetke, saj je ob petkih zvečer v predelu, kjer so se zgodili napadi, vedno polno ljudi, predvsem mladih, ki se tam zabavajo,"" je dejala in dodala, da je takoj začela pošiljati SMS-sporočila svojim prijateljem, da je preverila, ali so vsi na varnem. ""Nihče izmed mojih bližnjih ni bil blizu dogajanja,"" nam je povedala.
Urednica Vala 202 Nataša Zanuttini je v javljanju iz Pariza povedala, da je bilo jutro v Parizu po napadih mirno, precej mirneje kot po navadi ob sobotah. Avtobusi in podzemna železnica delujejo nemoteno, zaprte so le nekatere postaje v bližini krajev, kjer so se zgodili napadi. Prav tako je povedala, da v predelu, kjer prebiva ona, ni bilo opaziti povečanega števila policistov ali vojske.
""Čutiti je veliko solidarnost""""Domačini so pretreseni. Nekdo je streljal na povsem neznane ljudi, kar je še toliko huje, saj nikoli ne veš, kdaj si lahko žrtev,"" je povedala Nataša Zanuttini in dodala, da pravzaprav ni besed, ki bi opisale petkovo grozo. ""Medijski analitiki ocenjujejo, da gre za napad na vrednote, na mlade ... Čutiti je veliko solidarnost,"" je opisala razpoloženje v francoskem glavnem mestu.
Da so odzivi predvsem v znamenju solidarnosti, je za MMC dejala tudi Kaja, ki v Parizu uči, tam pa živi že deset let. Kaja je izpostavila pripravljenost Parižanov, da so svoj dom kot zatočišče ponudili neznancem, ki zaradi napadov in zaprtja podzemne železnice niso mogli priti domov.
""Prizadeta svoboda gibanja""Predsednik Francois Hollande je po napadih razglasil izredne razmere in poostril nadzor na državnih mejah. ""Ponovno je prizadeta svoboda gibanja, kar je zelo žalostno,"" je dejala Tina Dovjak. Javni promet je bil v petek zvečer okrnjen. ""Vse bližnje postaje metroja so bile zaprte, danes zjutraj pa so jih ponovno odprli,"" je povedala Tina in dodala še, da pa je zelo poostrena varnost tako na podzemni železnici kot na drugih oblikah javnega prevoza.
Tina Dovjak je danes zjutraj iz Pariza odpotovala v Varšavo, tako da je bila priča tudi poostrenim varnostnim pregledom na glavnem pariškem letališču Charles de Gaulle. ""Odprt je bil samo en izhod, policija pa je temeljito pregledala prav vsakega potnika,"" je poročala in ob tem dodala, da so prav med čakanjem na pregled izvedeli, da je letalska družba American Airlines začasno ukinila svoje polete v Pariz.
Napadi so se zgodili v severnem delu mesta. Kaja živi v južnem delu, kjer se zdi, da življenje poteka sorazmerno normalno, ljudje so na cesti, restavracije so odprte, ceste niso zaprte. Pričakuje sicer ostrejše ukrepe, vendar le za omejen čas. Tudi po napadu na Charlie Hebdo so po mestu izvajali poostrene ukrepe le okoli dva meseca, je dejala.
Ljudi je strahKot je dejala, so ljudje prestrašeni, po drugi strani se pa vsi zavedajo, da je strah močno orožje in da je prav to tisto, kar so želeli napadalci doseči. Veliko ljudi zato poudarja, da je treba premagati ta strah. Ob tem je težko reči, kakšne bodo posledice za francosko družbo, je dejala Kaja. Po njenih besedah napad na Charlie Hebdo očitno ni bil enkratni dogodek, saj se je že drugič v enem letu zgodil podoben napad.
Publicist in profesor na Universite Paris 13 Laurent Hassid pa je dejal, da je težko opisati skupne občutke. ""Nekateri ljudje so obupani, prestrašeni, velika večina je jeznih, težko je reči, kaj se bo zgodilo v prihodnjih dneh. Napadalci so očitno delovali simultano z željo, da bi ubili kar največ ljudi. Vsi bi bili lahko tarče napada, v barih, v restavracijah, na stadionu ali na kateri koli ulici v Parizu in njegovi okolici.""
""Kaj je prava strategija za demokracijo?""Hassid se sprašuje, ""kaj je prava strategija za demokracijo, če lahko kdor koli, ki se odloči, z lahkoto izvede podoben zločin? Kakšno bo vzdušje v Franciji v prihodnjih dneh in prihodnjih tednih v muslimanski skupnosti? Vse več ljudi se sprašuje o mednarodni strategiji v vojni v Siriji, o prebežnikih, v povezavi s katerimi se države, kot je Slovenija, počutijo osamljene, o skupnostih v nekaterih predmestjih. To so vprašanja, na katera ne moremo odgovoriti enoznačno, še posebej zato, ker se številni danes zjutraj sprašujejo, kje in kdaj se bo zgodil naslednji napad.""
Kaja pa opaža, da so ljudje zdaj predvsem v šoku, tudi informacij je še vedno premalo, da bi razmišljali o motivih za napad ali krivcih.
"
http://www.rtvslo.si/slovenija/vojska-postavlja-ograjo-naprej-sefic-ne-pove-kje/378645,prebežniki,"
					14. november 2015 ob 10:49,zadnji poseg: 14. november 2015 ob 20:14
					Ljubljana - MMC RTV SLO, STA","
A. Č.
","Vojska postavlja ograjo naprej, Šefic ne pove, kje","Država bi se glede prehodov prebežnikov z državami na t. i. balkanski poti rada uskladila za nekaj dni vnaprej, postavila pa je že 16 kilometrov ograje.   
Državni sekretar ministrstva za notranje zadeve Boštjan Šefic je danes obiskal sprejemni center za prebežnike v Dobovi. Sodelovanje pri sporočanju prihodov je s Hrvaško zdaj utečeno, a bi v prihodnjih dneh radi dosegli, da bi se z državami na t. i. balkanski poti glede prihodov prebežnikov uskladili več dni vnaprej, je pojasnil.
Do zdaj je Slovenija po njegovih besedah na meji postavila 16 kilometrov ograje, Slovenska vojska pa danes nadaljuje postavljanje. Dodal je, da bodo postavljanje ograje v naseljih in vaseh lokalni skupnosti prej napovedali, kjer bodo dela potekala v naseljih, pa razmišljajo o nekoliko drugačnih ovirah.
Od 16. oktobra se je skupno število prebežnikov, ki so vstopili v Slovenijo, povzpelo na 206.134, od 20. oktobra pa jih je po podatkih policije državo zapustilo 189.737.
Nekaj po polnoči je v Dobovo pripeljal vlak z 966, nekaj po 4. uri vlak z 814 prebežniki. Nekaj čez 8. uro je v Dobovo prispel še en vlak s 1.108 ljudmi, ob 13. uri pa je prišel še en z okoli 1.000 prebežniki. 
V Dobovi še 540 ljudiS Policijske uprave (PU) Novo mesto so sporočili, da je na mejni prehod za mednarodni železniški promet Dobova danes pripeljalo pet vlakov z nekaj več kot 5.000 prebežniki. Okoli 19. ure pa je prišel še vlak, na katerem je bilo 1.063 prišlekov.
S PU-ja Murska Sobota so ob tem sporočili, da je v Avstrijo odšlo 1.680 prebežnikov. Ob 18. uri je na mejni prehod Petišovce prišlo še okoli 500 prebežnikov, še približno 500 pa jih pričakujejo okoli 21. ure.
Še približno 180 oseb pa bo s Hrvaške v SLovenijo prišlo ponoči, so zapisali na PU-ju Maribor.
V nastanitvenem centru Šentilj je bilo tako po podatkih policije ob 18. uri nastanjenih 1.764, v Gornji Radgoni 130, na Vrhniki 330 oseb. V sprejemnem centru Gruškovje je bilo 180 ljudi, vsi ostali sprejemni centri so bili prazni. 
Zaradi napadov v Franciji avstrijska vojska od danes na avstrijskem Štajerskem skupaj s policijo izvaja tudi poostren mejni nadzor. Trenutno avstrijski policiji pomaga 955 vojakov, ki želijo predvsem zaščititi morebitne prehode meje izven mejnih prehodov od Špilja do Vrhovcev. Medtem se prihodi prebžnikov iz Slovenije v Avstrijo nadaljujejo. 
Oskrba poteka tekočePri zagotavljanju potrebnih materialno-tehničnih sredstev za namestitev in oskrbo je v petek sodelovalo 473 pripadnikov civilne zaščite, članov različnih organizacij in društev, prostovoljcev in delavcev uprave za zaščito in reševanje ter 41 pripadnikov vojske.
Skupno so skuhali in razdelili 3.590 toplih obrokov, dostavili 410 litrov čaja, 844 kilogramov kruha, 100 litrov mleka, 50 litrov tople vode in 20 suhih hladnih dnevnih obrokov.
"
http://www.rtvslo.si/slovenija/globalizacija-prihaja-v-paketu-ce-zelite-imeti-globalni-trg-ne-morete-odkloniti-globalnih-migracij/378630,prebežniki,"
					14. november 2015 ob 06:12,zadnji poseg: 14. november 2015 ob 08:50
					Ljubljana - MMC RTV SLO","
Luka Lukič
","""Globalizacija prihaja v paketu. Če želite imeti globalni trg, ne morete odkloniti globalnih migracij""","Težave sodobnih družb, od podnebnih sprememb do konfliktov in navsezadnje begunske krize, so medsebojno prepletene, prav ta prepletenost pa je ključna za njihovo razumevanje, opozarja sociolog in direktor šole London school of economics and political science Craig Calhoun.
Craig Calhoun, ki velja za enega izmed bolj prepoznavnih sodobnih sociologov, se zavzema za sociologijo, ki bi bila odgovorna predvsem javnosti, namesto da je od nje odtujena. Sodobna sociologija se mora po njegovem mnenju ukvarjati s številnimi sodobnimi težavami, ki vključujejo tako staranje prebivalstva, globalizacijo kot okoljske posledice kapitalizma, finančne institucije in številna druga področja, ključna pa je prepletenost vseh sodobnih vprašanj, kar je izpostavil tudi na svojem predavanju v okviru letošnjega sociološkega srečanja v organizaciji Slovenskega sociološkega društva, ki letos praznuje 50. obletnico.
V svojih delih je med drugim proučeval delovanje družbenih gibanj in njihov vpliv na spremembe v družbi. Leta 2007 je v knjigi Nations matter (Nacije so pomembne) argumentiral, da je nacionalizem prinesel tudi številne pozitivne učinke v posameznih družbah, med drugim okrepil solidarnost in pripomogel k razvoju demokracije. Prav zato je obravnavanje nacionalizma izključno skozi negativne posledice po njegovem mnenju napačno, kar danes občuti tudi Evropska unija pri svojih procesih integracije.
Pred dvema letoma so skupaj s četverico soavtorjev objavili zbirko razprav, ki je tudi prevedena v slovenščino, o prihodnosti kapitalizma z naslovom Ali ima kapitalizem prihodnost? Calhoun namreč meni, da bo kapitalizem kljub številnim izzivom preživel, vendar ga bodo drugi dejavniki, kot so okoljski vplivi in konflikti, prisilili k preoblikovanju.
V intervjuju za MMC smo se s Calhounom pogovarjali o begunski krizi in vplivih, ki jih bo prinesla tako v EU kot tudi v posamezne države članice, o prihodnosti kapitalizma, o neuspehu alternativ obstoječemu sistemu, nacionalizmu in izginjanju razredne identitete.
Evropska unija je trenutno pred znatnim navalom prebežnikov, ki so tudi potencialni novi državljani. Kako je po vašem mnenju EU pripravljen na integracijo novih državljanov glede na to, da ste bili že pred desetletjem tudi sami kritični do procesov integracije znotraj Unije? Izziv beguncev moramo razumeti v kontekstu ozadja drugih težav v Uniji. Unija ni v celoti izvedla svoje širitve. Ni se v celoti spopadla z dvo- oziroma večstopenjsko ekonomijo, v kateri so nekatere države v močnejšem položaju kot druge. Ni se v celoti prebila skozi izzive finančne krize in še najpomembneje: EU se ni nikoli prebil skozi vprašanje, koliko politične integracije naj spremlja ekonomsko integracijo. Tu imajo države popolnoma različne odgovore na to vprašanje. Nekatere si močno želijo politično integrirane Evrope, medtem ko si druge želijo le skupnega trga brez večje politične integracije. Begunska kriza pa zadene vsako izmed teh področij neuspešne priprave, kjer so bili po mojem mnenju številni voditelji EU-ja preveč samozavestni glede obstoječih struktur.
Moje kritike niso bile naperjene proti zamisli evropske integracije, temveč sem izpostavljal, da integracija ni bila tako močna, kot so številni mislili, in to se je v krizi tudi pokazalo. Prvi odzivi na krizo niso bili evropski, temveč nacionalni. Tudi v begunski krizi se kaže šokanten neuspeh pri vzpostavitvi enotnega evropskega stališča. To je resna težava, da Evropska unija po vseh teh letih ni sposobna ustvariti učinkovite koordinirane politike do tega vprašanja. Tako pa begunska kriza prizadene vsako državo drugače. Slovenija občuti svojo lego med Hrvaško in Avstrijo, ki je dejansko meja med vstopom beguncev v EU in lokacijo znotraj EU-ja, kamor begunci želijo iti. Še hujša sta bila neuspeh enotne strategije in odsotnost mehanizma za finančno podporo Italiji in Grčiji, ki sta najbolj občutili begunsko krizo, EU pa se je na to večinoma odzival, kot da gre zgolj za težavo Italije in Grčije. Zdaj je jasno, da gre za težavo celotnega EU-ja. Asimilacija novih državljanov bo izziv, ki pa ni nemogoč, vendar je izvedljiv le z usklajenim delovanjem. Številke, čeprav predstavljajo šok, niso takšne, da bi govorili o valu, ki bo preplavil obstoječe kulture. So pač izziv, s katerim se je mogoče spopasti z učinkovito strategijo.
Kako bo ta odsotnost enotne evropske strategije vplivala na begunce pri vključevanju v novo okolje? Ta neenotnost strategije vpliva na obe fazi vključevanja. Najprej je tu vprašanje, koliko ljudi in katere med njimi bodo države sploh sprejele. Ko pa enkrat pridejo v državo in postanejo dejanski priseljenci, pa pridejo na vrsto resna vprašanja, na katera posamezne države odgovarjajo drugače. Prvo vprašanje je, ali jim bo dovoljeno delati. Veliko držav, tudi tiste, ki imajo radodarno politiko dodeljevanja azilov, prepoveduje priseljencem opravljati delo, saj ščitijo nacionalni trg dela. To je slabo, saj s tem priseljence odtujimo v ločeno skupnost, kar preprečuje njihovo asimilacijo v družbo in navsezadnje njihov prispevek k nacionalnemu gospodarstvu. Tako stališče bi se moralo spremeniti, kjer koli je prisotno. A tudi potem ostaja še nekaj odprtih vprašanj, predvsem to, kako jih razporediti znotraj posamezne države. Če se jih naseli na enotno lokacijo, bo proces asimilacije otežen, saj jih bo to spodbudilo k rabi svojega jezika, in ne k učenju jezika države, v katero so se priselili, kar dolgoročno spodbuja kulturne razlike. Bolj ko bo njihova poselitev razpršena, hitreje se bodo prilagodili kulturi države gostiteljice. Drug pomemben vpliv na proces asimilacije pa so možnosti izobraževanja, ki bodo priseljencem na voljo. Več kot jih bo, hitreje se bodo naučili jezika in se prilagodili kulturi države gostiteljice in postali ekonomsko produktivni državljani. Tu morajo države razmisliti, kako priseljencem omogočiti, da postanejo produktivni člani družbe. Ena izmed posledic tega, da gre za begunsko krizo, in ne zgolj ekonomske migracije, je ta, da ne prihajajo izključno nekvalificirani delavci, ki iščejo službo, temveč so med begunci visoko kvalificirani ljudje, zdravniki, inženirji in podobno, ki lahko opravljajo različne poklice. Evropsko prebivalstvo se stara, zato bo naraščalo povpraševanje po oskrbi in razmeroma majhno število mladih v evropskih državah tega povpraševanja ne bo dohajalo. Tu lahko prebežniki pomagajo, toda pomagajo lahko samo, če se naučijo jezika, če se jih ustrezno usposobi in asimilira.
Vaša kritika do procesov politične integracije v EU-ju je nastala že pred finančno krizo. Po finančni krizi se zdi, da je ta izziv za Evropo postal še večji, saj je med drugim znatno vplivala na vzpon evroskepticizma in odsotnost skupne evropske identitete. Kako bo po vašem mnenju evropska integracija občutila posledice finančne krize? Mogoča sta dva nasprotujoča si učinka. Po eni strani je mogoče, da bodo posledice krize še otežile procese integracije, lahko pa bo kriza ljudi prepričala o tem, da je integracija pomembna in se je zanjo treba bolj potruditi. Prvi neposredni učinek finančne krize je vzpon populističnih gibanj v posameznih državah, ki so skeptična do EU-ja in osredotočena na zahteve po boljših pogojih za njihove države. Ne glede na to, ali vzamete za primer grški Sirizo na levici ali pa Zlato zoro na desnici, gre za gibanja, ki so usmerjena v izboljšanje pogojev v lastni državi. To je za Evropo težava, saj so nacionalne politike v številnih državah postale manj naklonjene projektu evropske integracije. Drugi neposredni učinek krize je bil v tem, da je razkrila vse težave vodenja v Evropski centralni banki in drugih institucijah, kjer je bila moč porazdeljena med države članice in centralne evropske oblasti, zaradi česar je bilo težko kakor koli ukrepati. Tretja težava pa je v tem, da so številne države sprejele, tudi pod pritiskom, varčevalne ukrepe. Temu bi se lahko izognili, če bi Evropa delovala kot celota. Tako je pa Nemčija kot najmočnejša država to ocenila kot najboljšo možnost za države, ki jim ni želela posojati sredstev za izvedbo drugačnih ukrepov. Zaradi tega pa je bil izhod iz krize bistveno težji kot v ZDA ali pa Veliki Britaniji, čeprav je ta prav tako privolila v varčevalne ukrepe. Danes se ekonomisti večinoma strinjajo, da so varčevalni ukrepi upočasnili rast in okrevanje, v Evropi pa so ob tem še poglobili razkorak med močnejšimi in šibkejšimi gospodarstvi. Vse to je otežilo nadaljevanje evropske integracije, k temu pa je še dodatno prispevala Velika Britanija, ki se je začela spogledovati z izstopom iz EU-ja, kar daje dodatno legitimnost skepticizmu. Kljub temu pa večji del evropskih političnih elit močno podpira Evropsko unijo. Menim, da so spoznali, da bo za evropsko integracijo treba sprejeti kompromise in kdaj tudi popustiti. Tu je čutiti odločnost za nadaljevanje projekta, z Veliko Britanijo ali brez nje. Čeprav to ostaja odprto vprašanje in sam upam, da bo Velika Britanija ostala del EU-ja, pa menim, da danes politični voditelji v Evropi niso več pripravljeni storiti prav vsega za zadrževanje Velike Britanije v Uniji, deloma tudi zato, ker se zavedajo, da je potrebna močnejša integracija, ki pa bo z Veliko Britanijo bistveno težja.
Kritični ste bili tudi do demonizacije nacionalizma in v svojem delu Nations matter (Nacije so pomembne) tako poudarjate, da ima nacionalizem, čeprav lahko v ekstremnih oblikah privede do usodnih posledic, tudi svoje prednosti, med drugim večjo solidarnost na podlagi pripadnosti skupni identiteti. Je morda prav nacionalizem odgovor na pomanjkanje skupne evropske identitete?
Moj argument je, da je lahko nacionalizem dober ali slab, zato ne smemo vedno razmišljati le o slabih primerih. Seveda so se dogajale grozote in vojne, ki jih je poganjal nacionalizem, toda nacionalizem poganja tudi skupno identiteto, demokracijo, projekte redistribucije bogastva in gradnjo učinkovite socialne države. Vse te stvari je sooblikoval nacionalizem, ki je torej lahko mobiliziran za dobro ali slabo. Po mojem mnenju sta prav ignoriranje nacionalizma in želja, da bi ga lahko preprosto odmislili, spodbudila evropske voditelje, da so zgradili integracijo na ravni svetovnih trgov in velikih podjetij, ki pa se ni razširila do običajnih ljudi. S tem se je ustvarila vrsta težav, ki so posledica razlikovanja med integrirano Evropo elit in splošnih javnih mnenj v številnih državah. Elite preprosto niso bile dovolj pozorne na nacionalizem, saj so ga vselej sodile le skozi negativne učinke, zato niso razumele, zakaj bo še naprej ostal privlačen tudi za vse bolj izobražene prebivalce. To se je zgodilo, ker je nacionalizem način odziva na mednarodno dogajanje. Nikoli ne gre za zrenje ene države v preteklost, temveč je odziv na svetovne razmere. Ljudje postanejo nacionalisti, da bi pomagali svoji državi pri odzivu na svetovne težave. Ne pravim, da imajo vedno dobre rešitve, gre samo za to, da to pripomore k upravljanju odnosov svoje države do drugih držav, kar pa pomeni tudi do EU-ja. Evropa z državami, ki negujejo močan občutek nacionalne identitete znotraj posamezne države, bi bila pri integraciji omejena. Projekt močne integracije v Evropi bi verjetno pomenil tudi poskus grajenja skupne evropske identitete, podobne nacionalnim identitetam, se pravi federacije z močnim občutkom skupne identitete. Izkušnje s takšnimi projekti pa so mešane. Slovenci ob tem verjetno pomislite na Jugoslavijo, ki se ni izkazala kot popoln uspeh, čeprav so znotraj nje imeli različni narodi nekaj skupnega. Po drugi strani pa je večina evropskih držav nastala prav z integracijo med seboj različnih regij. V Franciji na primer, ki je danes močna nacionalna država, šele 150 let večina državljanov govori francosko, pred tem so bile na tem območju različne regije z močnimi političnimi kulturami in verskimi razlikami. Skratka, možnost za nacionalno integracijo v nekakšni obliki združenih držav Evrope obstaja, drugo vprašanje pa je, ali si ljudje tega sploh želijo, tudi zaradi vplivov finančne krize. Rešitev poleg močne evropske identitete v okviru Združenih držav Evrope je na drugi strani tudi lahko v cvetočih nacionalnih identitetah s praktično zavezo k Evropi v okviru določenih politik in strategij. Se pravi, da ne bi bili tako osredotočeni na skupno identiteto kot nadomestek nacionalnim, temveč da bi nacionalne opredelili tako, da bi vključili vanje evropsko. Sicer nisem strokovnjak za Slovenijo, a dejal bi, da Slovenci sami sebe dojemajo tudi kot Evropejce, a tega obenem ne dojemajo kot nadomestek za slovensko identiteto. Navsezadnje je bila ta zavest močna že v Jugoslaviji, kjer so si Slovenci želeli več povezanosti z Avstrijo in Italijo, pa zaradi tega ni bilo treba opustiti slovenske identitete. Zato tudi sam vidim prihodnost v tem, da se države osredotočijo na nacionalno identiteto, ki vključuje tudi evropsko, in na tej podlagi vstopajo v medsebojne odnose s preostalimi državami. Menim tudi, da bo trenutna begunska kriza to okrepila. Če bodo novi državljani razvili novo identiteto, menim, da bo ta bolj nacionalna kot pa nekakšna skupna evropska. Morali se bodo naučiti jezika države gostiteljice. Če se bodo naučili le angleščine, ki je, čeprav Francozi to neradi slišijo, postala svetovni jezik, ne bodo enaki državljanom države gostiteljice. To bi bila šibkejša oblika integracije, asimilacija bo verjetno še vedno pomenila učenje nacionalnega jezika in s tem krepitev državne identitete.
Po drugi strani pa je do beguncev zaznati tudi številne zadržke. Kje je po vašem mnenju meja med nacionalizmom, ki družbi še prinaša pozitivne učinke, in med nacionalizmom, ki povzroča negativne posledice?Asimilacija v pozitivno nacionalno identiteto mora biti cilj za nove državljane. Menim, da bi bili tisti ljudje, ki jih danes begunci skrbijo, presenečeni nad tem, kako lahko ti okrepijo pozitivno nacionalno identiteto, če se jih usmeri v institucije izobraževanja in tudi v nacionalno kulturo. Bodo pa priseljenci lahko vplivali tudi na spremembe nacionalne kulture, saj asimilacija ni nikoli enosmeren proces. Če ne kaj drugega, bodo mesta imela bolj raznolike restavracije. (smeh) Šala, ki pa je resnična, saj bodo priseljenci prinesli nekaj novega, in družba se mora odločiti, ali ji je to všeč in ali si tega želi. Trenutno je veliko strahu pred islamom in tudi ekstremni nacionalizem je osredotočen na izpostavljanje teh ljudi kot grožnjo in islam kot nekaj neevropskega, ki bo Evropo vrnil v 15. stoletje. Toda vsa Evropa ne odraža konflikta med Srbijo in Albanijo, zato ni potrebe, da se osredotoča na razmerje med Evropejci in islamom. Navsezadnje veliko muslimanov že živi mirno v osrčju Evrope, med begunci pa so tudi ljudje katoliške ali protestantske veroizpovedi. Pozitivna kulturna asimilacija je iskanje ravnovesja med odprtostjo do nove ali kozmopolitske kulture in močnim občutkom pripadnosti, ki vselej pomeni pripadnost nacionalni državi skozi jezik in njene institucije. Kar ljudi potiska k ekstremno nacionalističnemu položaju, niso zgolj priseljenci, temveč vse težave, ki jih ti krepijo, kot je denimo zaposlovanje, prihodnost za otroke in položaj posamezne države. Ekstremna nacionalistična gibanja, ki so povzročala težave, so vselej slonela na več razlogih, čeprav so se osredotočila le na določeno skupino ljudi, ki so postali grešni kozli. Tudi najbolj ekstremen primer nacistične Nemčije ni nastal zgolj zaradi Judov, temveč ga je oblikovala velika gospodarska kriza in politična kriza Weimarske republike, nato pa se je osredotočil na Jude, Rome in druge, ki niso bili Nemci. Na populistične desničarske in včasih tudi levičarske nacionaliste v Evropi vpliva to, da v obdobju rasti bogastvo ni bilo enakomerno porazdeljeno, zato so se nekateri ljudje počutili izključene. Med finančno krizo se je to še poglobilo, nato pa je nastopila še begunska kriza.
V knjigi Ali ima kapitalizem prihodnost? s soavtorji razmišljate o tem, ali bo kapitalizem preživel in v kakšni obliki bo preživel. Vi med drugim izpostavljate padec levice, ki ji od sedemdesetih let ni uspelo ponuditi sistemske alternative. Ali se bo ta kriza levice nadaljevala ali pa vendarle vidite kakšne zametke novih idej na levici? Trenutno je veliko gibanj, vendar se ne povezujejo v veliko protisistemsko gibanje, kot je to storil socializem v preteklosti. Današnji socializem je postal zmeren in ostaja znotraj sistema, ne da bi ga izzval. V širšem smislu so vključena tudi anarhistična razmišljanja, a to niso več radikalni anarhisti izpred dvajsetih let. Na lokalni ravni sicer nastajajo kooperative in alternativne ekonomije. V Španiji tako ljudje ne bi preživeli finančne krize, če ne bi obstajala solidarnost v lokalnih ekonomijah, kjer ljudje izmenjujejo storitve in se organizirajo na lokalni ravni. Torej obstajajo zanimiva in vznemirljiva lokalna organiziranja, vendar ne prerastejo z lokalne ravni navzgor. Kapitalizem je učinkovit svetovni sistem organiziranja ekonomske in drugih moči, te alternative pa so majhni otočki drugačnega delovanja, ki ne predstavljajo izziva svetovnemu redu. To ne pomeni, da so nepomembne, vendar niso protisistemske, če si izposodim izraz italijanskega marskističnega misleca Giovannija Arrighija. V nasprotju z utopističnimi socialisti te alternativne oblike ne ponujajo velikih idej, ki bi lahko delovale na višji ravni in predstavljale alternativo sistemu, tako da sam še vedno vidim pomanjkanje idej. Levico pesti, kot bi rekel Habermas, izčrpanost utopistične imaginacije in ne bo uspešna, če bo le skušala ponovno vpeljati ideje levice izpred štiridesetih let. Levica potrebuje nove ideje za novo obdobje. Kaj je danes ideja levice na področju globalnega kapitalizma in vzpona Kitajske, česar ni bilo pred štiridesetimi leti? Katere ideje ima levica za integracijo novih državljanov Evrope - drži, da je bolj sočutna, toda sočutje ni ideja za organiziranje teh procesov? Kaj so ideje levice na področju staranja prebivalstva? Potrebujemo veliko novih idej, ki jih levici ni uspelo prinesti. To ne pomeni, da takšne ideje ne morejo nastati, mogoče jih mladi imajo, vendar sam zanje ne vem. To po eni strani tudi opozarja na težavo, kako pridobiti pozornost. Družbena omrežja povezujejo ljudi, vendar mogoče niso najboljša za prenašanje globljih, močnejših idej v ospredje. Danes vidimo, da je lahko prek družbenih omrežij mogoče mobilizirati veliko število ljudi s povabilom na protest, kjer nato na določeni lokaciji dobite množico, vendar pa je takšna mobilizacija razmeroma kratkotrajna in ne omogoča možnosti za razvoj učinkovitih gibanj, ki bi delovala dolgoročno. Če pogledate razvoj socialnodemokratske stranke v Nemčiji, ni nastala po dveh večjih protestih, temveč so delovali leta, ustanavljali delavske šole in podobne institucije, skozi katere so zgradili določen vzorec delovanja. Tudi gibanja za pravice žensk niso svojih ciljev dosegla v šestih mesecih, temveč z dolgoročnim delovanjem. Potrebujemo torej ideje in ljudi, ki bodo lahko oblikovali zakoreninjeno gibanje, ki bo delovalo dolgoročno skozi različna obdobja protestov. To pa se ne bo ustanovilo zgolj prek novih medijev. Sam menim, da je prav padec tradicionalnih medijev prizadel gibanja, saj je osredotočenost na vsebino pri novih medijih razmeroma kratkotrajna.
Pa vendar je po finančni krizi nastala vrsta različnih gibanj. Jih lahko dojemamo kot začetek nekega dolgoročnega procesa? Seveda. Pripravljenost za vključevanje v nova gibanja vselej temelji na sodelovanju pri prejšnjih gibanjih. Ta gibanja so prebudila veliko ljudi, zlasti mlade, k razmišljanju o možnostih za spremembe. Če bodo na teh temeljih nastale globlje analize, večje ideje in močnejši napori za ustvarjanje novih gibanj, so tu že ljudje, ki so pripravljeni postati del tega.
Je pa gibanjem uspelo pod vprašaj postaviti ideologije tako imenovanega neoliberalizma. Je to že določen dosežek?Uspelo jim je postaviti ideologije pod vprašaj in tudi zgraditi nekaj praktičnih lokalnih alternativ, kot recimo v Barceloni. Tako da temelji, na katerih se lahko gradi, so postavljeni, tega ne zanikam. Zgolj izpostavljam, da gre večinoma za bolj protestna gibanja, uperjena proti lokalnim oblastem, kot pa gibanja za alternative. To pa bi lahko bil naslednji korak, da bi zrasla v sistemsko gibanje. To je mogoče, vendar bo potrebno veliko razmišljanja, saj so za to potrebne številne in bogate ideje in sam upam, da se bo to tudi zgodilo. Mogoče ne bodo prišle v okvirih levice in desnice. Lahko da nove ideje ne bodo ne leve ne desne, kot je denimo libertarizem, ki ni nujno lev ali desen. Lahko ste močan libertarec iz tako imenovane neoliberalne perspektive ali pa iz levičarske perspektive z zagovarjanjem svobode. Lahko da bodo nove ideje vključevale zagovarjanje drugačnega družbenega organiziranja znotraj kapitalizma. Mogoče je zgraditi drugačne oblike podjetništva in delovnih praks. Sam menim, da sta lahko močna dejavnika pri tem socialno podjetništvo in filantropija, ta prav tako ni del levice ali desnice, temveč pripomore k prerazporeditvi bogastva, ki se je nakopičilo v tem neenakomernem kapitalističnem sistemu skozi različne dejavnosti in projekte. Kakšne bodo politične posledice tega, še ni jasno, odvisno je, kako se bodo ljudje odzvali. Če danes govorite s študenti na London school of economicsu in jih vprašate, kaj si želijo početi, večinoma odgovarjajo, da želijo nekaj narediti ali pa najti način, s katerim bi pripomogli k spremembam bodisi z ustanovitvijo podjetja ali pa aplikacijami za dobrodelnost. Ne želijo zgolj biti zaposleni v bankah. Zanimivo bo opazovati, kako bo takšno razmišljanje vplivalo na družbene spremembe.
Med krizo se je pogosto izpostavilo tudi pomanjkanje razredne identitete, kjer so delavci, čeprav imajo skupne težave, manj povezani, navsezadnje je upadlo tudi zanašanje na sindikate v številnih poklicih. Na lanskem sociološkem srečanju je tudi potekala razprava o tem, ali sindikati še lahko povežejo nepovezani delavski razred. Kakšen je vaš pogled na razredno identiteto? Bi si morali prizadevati za njeno rekonstrukcijo?Tu ni vprašanje, ali bi morali, temveč ali je to sploh mogoče. Razredna identiteta je cvetela v industrijskih družbah, ki so k temu pripomogle s svojimi specifičnimi značilnostmi. Tako niso zgolj ustvarjale neenakosti, temveč so zajemale tudi veliko število ljudi, ki je bilo zgoščeno v velikih podjetjih z bolj ali manj enotnim položajem delavca. Sindikati so bili tu učinkoviti, saj se je razredna identiteta krepila. Vendar vzrok ni bil zgolj v kapitalizmu samem po sebi, temveč je k temu pripomogel industrijski kapitalizem, kar je bil specifičen pojav. Finančni kapitalizem ni tako spodbuden do oblikovanja razredne identitete, paradoksalno prav zato, ker ustvarja še večje neenakosti, obenem pa ne ustvarja skupne izkušnje, ki jo prinaša delo velikega števila ljudi, ki delajo drug ob drugem v velikem podjetju. Industrijski kapitalizem, v katerem so razredne identitete zrasle, je proizvedel tudi skupno izkušnjo zatiranja in neenakosti, vendar tudi izkušnjo, da so prav delavci proizvajali izdelke. To je omogočilo tudi pomislek, da bi več ostalo v družbi, če ne bi toliko dali kapitalistu. Finančni kapitalizem pa je drugačen, saj deluje na razdalji. Ljudje nimajo enakih izkušenj na delovnem mestu, saj ni služb, kjer bi recimo deset tisoč medicinskih sester delalo druga ob drugi v tovarni medicinskih storitev, temveč so razpršene in imajo tudi različne osebne izkušnje. Če delaš v oskrbi, imaš osebno izkušnjo s svojim pacientom in to je nekaj popolnoma drugega, kot če delaš za tekočim trakom in si v konfliktu s svojim nadrejenim. Današnja osredotočenost na neenakost ni osredotočena na družbeni razred. Sam ne pravim, da je to dobro ali slabo, saj je razred v številnih primerih še vedno pravilna analiza stanja, vendar je izkušnja ljudi drugačna. Prav raznolikost izkušenj otežuje mobilizacijo ljudi, a kljub temu je neenakost zdaj prišla v ospredje. Danes se o njej pogovarjajo tudi bankirji in kapitalisti, saj jih skrbi, kdo bo sploh kupoval njihove izdelke. Želja po pogovoru o tem je prisotna, vendar po mojem mnenju sindikati ne bodo več gonilna sila pri tem, čeprav mislim, da bodo postavljene nove zahteve tako do države kot tudi do delavcev in delodajalcev.
V svojem prispevku ste kot glavni razlog za finančno krizo navedli čezmerno financializacijo, v kateri je obseg naložb v finančne instrumente s 25 odstotkov v sedemdesetih letih poskočil na 75 odstotkov leta 2008. A videti je, da se iz krize nismo veliko naučili, saj financializacija tudi po krizi ni zamrla, zato ste tudi sami napovedali nove krize. Zakaj se nismo naučili iz svojih napak?V kapitalizmu vedno obstajajo finance, toda v financializaciji se je zgodilo, da so postale dominanten sektor kapitalizma. Zaradi rasti količine bogastva v finančnem imetju pa so tudi trgovanja in naložbe osredotočeni na finančno imetje, in ne več v tovarne, vlake ali ladje. To bi se lahko spremenilo, pa se ni. Spomnim se, da smo leta 2009 na neki okrogli mizi skupaj z nekdanjim avstrijskim kanclerjem Alfredom Gusenbauerjem ter gostoma iz Rusije in Francije samozavestno napovedovali, da bo kriza prisilila svet v razvoj novih sistemov za nadzorovanje svetovnih financ. Danes vemo, da smo se motili, saj kriza ni prinesla dovolj volje za mednarodno sodelovanje pri regulaciji svetovnih financ, ki tako ostajajo skoraj enako tvegane kot pred krizo. Sicer so ljudje v finančni industriji našli različne načine za upravljanje tveganj. Kitajska je obupala nad delovanjem v starih svetovnih institucijah, kot je Mednarodni denarni sklad (IMF), tudi zato, ker se IMF ni želel prilagoditi, da bi Kitajsko približal sebi. Kitajska je tako razvila svojo novo infrastrukturo naložbenih bank, potem je tu še banka držav BRICS, vendar vse te institucije nadaljujejo financializacijo, spreminja se le razmerje moči. Tu smo spregledali neuspeh mednarodnega sodelovanja, pa tudi nobenih gibanj ni, ki bi se s tem spopadla. Obstajajo sicer gibanja, ki so kritična do določenih institucij, vendar ne ponujajo novega sistema. Menim, da bo to privedlo do nove krize, ki bo lahko večja ali manjša, saj je način, na katerega delujejo finančni trgi, nagnjen h krizam. Sicer lahko zagotavljajo pet ali deset let nenehne rasti, vendar je izogibanje tem nihanjem težko, če ni močnih regulacij pri upravljanju trgov. Če se bo na tem področju kar koli spremenilo, bo to zaradi Kitajske. Ta pritisk z vzhoda lahko privede do poskusov uvedbe kapitalizma, ki ga upravlja država. Ta sprememba pa je lahko dobra ali slaba. Kitajska skuša zadržati državno upravljanje, znotraj katerega dopušča delno svobodo podjetjem, tudi na področju financ. To ni stara oblika komunizma, kjer ni bilo ločenih finančnih institucij. Te so dovoljene, vendar jih država tesno nadzoruje. Del tega nadzora je na voljo tudi Zahodu, vendar ga ne izvaja učinkovito.
Bo morda nova kriza s svojimi posledicami okrepila skupno identiteto? Na podlagi izkušnje lahko nastane skupna identiteta, vendar bo najverjetneje nacionalna, in ne razredna. Finančni kapitalizem spodjeda razredno identiteto, toda ostajajo druge, kot je recimo nacionalna, ali pa identiteta na podlagi religije. Tudi identificiranje z okoljem bo postalo aktualno, veliko ljudi skrbijo podnebne spremembe, zato bi se lahko skupna identiteta razvila med okoljskimi aktivisti z različnih držav, ki jih te spremembe skrbijo. Če se bo vpliv na okolje povečeval, se bo tudi povečala skupna mobilizacija. Ne vem sicer, kako hitro se bo to zgodilo, toda podnebne spremembe si z industrijskim kapitalizmom delijo to, da ogrožajo veliko število ljudi. Vsak, ki živi ob obali, je zdaj v nevarnosti pred višanjem gladine oceanov. Tu je potencial za organiziranje, čerpav ga do zdaj še nismo videli veliko. Tu zdaj obstaja le velika skrb, ki pa ni politično učinkovita.
Med soavtorji razprav o prihodnosti kapitalizma ste najbolj pesimistični glede podnebnih sprememb, saj zagovarjate, da bodo prav kmalu privedle do tega, da se bo kapitalizem preoblikoval. Kako lahko podnebne spremembe preoblikujejo kapitalizem, kot ga poznamo?V knjigi Ali ima kapitalizem prihodnost sem med soavtorji najbolj optimističen glede obstoja kapitalizma in najbolj pesimističen glede okolja. Skupaj z Michaelom Mannom pa sva tudi najbolj pesimistična glede vojne. Oba namreč meniva, da se bo kapitalizem nadaljeval in ne bo propadel, toda okoljske težave in konflikti lahko spremenijo svet brez propada kapitalizma. Če povem naravnost, nas lahko podnebne spremembe vse ubijejo, preden kapitalizem propade. Oblike podnebnih sprememb postajajo čedalje bolj ekstremne skozi poplave, orkane in podobno in navsezadnje tudi vplivajo na begunsko in humanitarno krizo, saj so na nekaterih območjih prav podnebne spremembe razlog za migracije. Vsi smo slišali za Darfur zaradi etničnega konflikta med sudanskimi oblastmi in ljudmi v Darfurju. Veliko je bilo govora o islamu, čeprav so na obeh straneh muslimani. Toda konflikt je bil povezan s svetovnim naftnim trgom, ker je Sudan odkril nafto, tako da je šlo tudi za konflikt zaradi virov. Potem so bili razlogi za konflikt tudi dolgoročne podnebne spremembe, saj so vodnjaki v Darfurju začeli presihati in s tem povzročali trpljenje tamkajšnjim prebivalcem. Povedati hočem, da grožnjo predstavlja medsebojna povezanost podnebnih sprememb in konfliktov zaradi virov. Če se jezera sušijo, potem postane voda omejen vir. Če narastejo temperature in talijo ledenike, potem narastejo oceani, ki poplavljajo otoke. Teh učinkov je čedalje več. Vzemimo za primer nafto, ki ni bila popolnoma nepomembna pri invaziji na Irak, pa tudi ni popolnoma nepomembna v bojevanju Islamske države. Večina Evropejcev Islamsko državo obravnava zgolj skozi islam, delno to drži, vendar gre tudi za nafto. Islamska država se lahko z Zahodom spopada, ker prodaja nafto na svetovnem trgu in s tem služi milijone, saj svet nafto potrebuje. Podobno je tudi s starinami. Vsi so zgroženi nad tem, kako Islamska država uničuje antične monumente, kar pripisujejo islamu. Vendar gre tu bolj za kapitalizem kot za islam, saj te zgodovinske antikvitete prodajajo zbirateljem. Tu gre sicer za nelegalni kapitalizem, saj se tako nafta kot tudi starine prodajajo nezakonito, vendar se prav s tem financira projekt Islamske države. Skratka, vsi smo na neki način s tem povezani. Podnebne spremembe, verski konflikti, konflikti zaradi virov so povezani drug z drugim in s kapitalizmom, čeprav nezakonitim. Tu vidim grožnjo. Podnebne spremembe, ko se zgodijo, te težave le še poglobijo.
Torej smo vsi na neki način povezani s svetovnimi težavami?Vse te težave so medsebojno povezane in vsi smo povezani z njimi. Če to ignoriramo, ne moremo v celoti razumeti dogajanj. Če se vrneva na begunsko krizo. Ta dokazuje, da države ne morejo izbirati, katere sestavne dele globalizacije si želijo. Ne morete se odločiti za globalne trge in odkloniti globalnih migracij. Globalizacija prihaja v paketu, in če želite imeti od nje koristi, morate v paketu vzeti tudi težave.
"
http://www.rtvslo.si/lokalne-novice/zivotarjenje-prebeznikov-cez-mejo-v-gorici/378622,prebežniki,"
					13. november 2015 ob 20:48,zadnji poseg: 13. november 2015 ob 21:01
					Nova Gorica - MMC RTV SLO","
Mojca Dumančič, TV Slovenija
",Životarjenje prebežnikov čez mejo v Gorici,"Čeprav je na stotine prebežnikov le nekaj sto metrov stran od Nove Gorice, njihove zgodbe, usode in tragedije do Novogoričanov ne sežejo.
Kot da je nekdanja meja med Slovenijo in Italijo, nekdanja mejna črta med Novo Gorico in Gorico, neki nevidni zid, skozi katerega begunska problematika ne prodre.
Če se peš odpravite v sosednjo Gorico, v Italijo, že v tamkajšnjem parku naletite na stotine beguncev, ki so tudi v teh ledenih nočeh pod milim nebom. Nekaj sto jih vsaj en večerni obrok in streho v mrzli noči dobi pri goriški Karitas, v štandreškem župnišču ali pri prostovoljcih.
Čez dan prebežniki životarijo na bregovih reke Soče, v strupenem mrazu in zagatni vlagi. In vsak dan je prebežnikov v sosednji Gorici in okolici vse več. Nemčija jih namreč vrača – predvsem Afganistance in Pakistance. In potem ko so preživeli večmesečno kalvarijo bega iz domovine na odrešilni zahod, jih ta Zahod odbija, vrača, deportira.
O begunski problematiki bo v soboto, 14. novembra, ob 17. uri mala dvorana novogoriškega Kulturnega doma gostila javno razpravo v organizaciji RTV Slovenija, Primorskih novic in še nekaj mediji ter ustanovami. Pogovarjali se bodo strokovnjaki, prostovoljci in poznavalci razmer z obeh strani zahodne meje.
""Želja po posredovanju verodostojnih, strokovnih in z živo izkušnjo podprtih informacij je temelj sobotnega javnega dogodka,"" napovedujejo organizatorji. Tematski večer bo poleg pogovorov in predstavitev obogaten z videoreportažami, ki sta jih posnela novinarka in snemalec novogoriškega televizijskega dopisništva, Mojca Dumančič in Darko Humar.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/zabava/iz-sveta-znanih/tom-hanks-ograje-niso-resitev-prebezniske-krize/378587,prebežniki,"
					13. november 2015 ob 13:28,zadnji poseg: 13. november 2015 ob 14:18
					Atlanta - MMC RTV SLO","
A. P. J.
",Tom Hanks: Ograje niso rešitev prebežniške krize,"""Ne demonizirajmo prebežnikov, počlovečimo jih. Ne kličimo jih begunci, kličimo jih moški, ženske in otroci,"" je v pogovoru z voditeljico CNN-a Christiane Amanpour izjavil igralec Tom Hanks.
Amanpourjeva je izbiro Hanksa, da govori o pereči tematiki prebežnikov, ki iz Afrike in z Bližnjega vzhoda prihajajo v Evropi, utemeljila z njegovo vlogo v filmski uspešnici Terminal, v kateri je igral Viktorja Navorskega iz izmišljene države Krakozije, ki obtiči na newyorškem letališču JFK, saj mu ZDA ne dovolijo vstopa v državo, domov pa se zaradi revolucije ne more vrniti.
""Ograje ne bodo rešile prebežniške krize,"" je dejal 59-letni igralec, ki je v karieri prejel ogromno nagrad, tudi dva oskarja za vlogo v filmih Filadelfija in Forrest Gump. Spomnil je na razmere, zaradi katerih ljudje bežijo s svojih domov: ""Kako bi lahko imenovali kaos, ki vlada v Siriji in nekaterih delih Afganistana ter v krajih, kjer vlada muslimanski fundamentalizem? Je v teh krajih človeško življenje sploh kaj vredno?""
""Svet še ni našel pravega odgovora""Evropo je pozval k hitrejšemu in učinkovitejšemu humanitarnemu ukrepanju, ki pa nikakor ne sme vključevati postavljanja ograj, kot trenutno raste na slovensko-hrvaški meji: ""Mislim, da imamo veliko možnosti za primeren odgovor. Večino sveta sestavljajo civilizirani narodi, ki bi morali najti prave odgovore na ta vprašanja in sprejeti resničnost takšno, kot je. Ne gre le za migrante in begunce, pač pa za celotno humanitarno krizo, ki se  dogaja pred našimi očmi. In ta odgovor menda ne bo ograja, kajne? Prepričan sem, da ne sme biti.""
Hanks ni okrcal le Evrope, kritičen je bil tudi do retorike, ki vlada o prebežnikih tudi v ameriški predsedniški kampanji. Kandidatom za vstop v Belo hišo je tako položil na srce, naj iz prebežnikov ne delajo demonov, saj gre za ljudi, kot so vsi drugi. Hanks, ki je sebe označil za ""laičnega zgodovinarja"", je še dejal, da se svet ne spopada prvič s tako velikim migracijskim valom, a da še nismo našli pravega odgovora: ""Civilizirani svet se s selitvami ljudi spopada skozi celotno zgodovino, a nisem prepričan, da smo kdaj ukrepali pravilno. Ali smo?""
V vsakem tujcu vidi tastaDejal je tudi, da se ga v Evropi številni spomnijo prav po vlogi iz filma Terminal, čeprav je od nje minilo že več kot desetletje. ""Številni Evropejci so že pristopili k meni in mi dejali, da so doživeli podobno izkušnjo, kot smo jo prikazali v tem filmu."" Omenjena vloga sicer temelji na zgodbi njegovega tasta Allana Wilsona, ki je bil rojen kot Hassan Ibrahimoff. Hanks je namreč od leta 1988 poročen z igralko Rito Wilson, ki je bila rojena kot Margarita Ibrahimoff grški materi, živeči v Albaniji, njen oče pa je bolgarski musliman, ki je živel v Zahodni Trakiji v Grčiji.
Hanks je o tastu dejal: ""Pobegnil je iz komunističnega taborišča, kjer so ga pretepali in mučili. V teh taboriščih so ljudi brez razloga obešali. Petkrat je drzno pobegnil, ko mu je nazadnje res uspelo. V vsakomur, ki ni Američan, a si želi priti v našo državo, še vedno vidim prav njega.""
Obljubljena dežela?Zahtevne problematike se je Hanks lotil tudi v svojem zadnjem filmu Bridge od Spies, ki govori o razmerah med hladno vojno leta 1957 in prikazuje zgodbe ljudi iz vzhodnega Berlina, ki so skušali pobegniti na zahodno stran. Čeprav številni bežijo pred vojno in preganjanjem, pa ""Amerika do neke mere še vedno ostaja obljubljena dežela"". ""Če spoštujete zakone, plačujete davke in izobražujete svoje otroke, bo z vami vse v redu. Sicer nismo edina takšna država na svetu, smo pa edina država, ki te vrednote širi po svetu,"" je dodal.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/od-sredine-septembra-v-slovenijo-vstopilo-vec-kot-200-000-prebeznikov/378548,prebežniki,"
					13. november 2015 ob 07:53,zadnji poseg: 13. november 2015 ob 20:10
					Ljubljana - MMC RTV SLO, Televizija Slovenija, STA","
T. H., Sa. J.
",Od sredine septembra v Slovenijo vstopilo več kot 200.000 prebežnikov,"Pred nekaj dnevi je v mariborskem kliničnem centru umrl 75-letni prebežnik, ki so ga v bolnišnico zaradi težav s srcem sprejeli že 30. oktobra. Kot kaže, za smrt prebežnika na notranjem ministrstvu niso vedeli.
Kot je za Televizijo Slovenija poročala Jelena Aščić je prebežnik 30. oktobra sam prišel v Šentilj, od tam pa so ga takoj odpeljali v mariborski klinični center. Nekaj dni za njim so v Slovenijo prišli še njegova žena in dva odrasla otroka, ki ga zaradi preventivnih razlogov v bolnišnici niso smeli obiskati. Prebežnik je umrl 10. novembra, a bolnišnica mariborske policije o smrti ni obvestila, ampak je to kasneje storil šele Rdeči križ. Po zadnjih podatkih je prebežnik umrl naravne smrti, odločitve, kje bo pokopan, njegova družina še ni sprejela, je še povedala Aščićeva.
Od sredine septembra v Slovenijo prišlo 200.763 prebežnikovV Slovenijo je po zadnjih informacijah sicer v četrtek vstopilo skoraj 10.000 ljudi, danes pa 6.462, polovica je bila moških, polovica pa žensk in otrok. Skupaj je v Slovenijo od sredine septembra do danes do 18. ure vstopilo 200.763 prebežnikov.
Državni sekretar Šefic je povedal, da je prebežniška kriza Slovenijo do konca oktobra stala okoli šest milijonov evrov, ter dodal, da je bil četrtek do zdaj eden od najnapornejših dni, vendar so pristojni poskrbeli, da je imel veliki prehod ljudi kar najmanjši vpliv na življenje v Sloveniji.
Odzivanje Slovenije na prebežniško krizo je ob svojem obisku v Sloveniji pohvalila tudi evropska komisarka Violeta Bulc, ki je zjutraj obiskala Dobovo, popoldne pa Šentilj. Pojasnila je, da s ponosom stoji pred kolegi komisarji v Bruslju, saj je Slovenija vzorčen primer, kako so se različni akterji odlično povezali. Dodala je, da postavitev ograje vidi kot začasno rešitev za nadzorovanje pretoka prebežnikov.
Komisarka, ki si želi, da bi zdrav razum in politična volja prevladali na celotnem prebežniškem koridorju, se je pogovarjala tudi z vodstvom Rdečega križa. Zavzela se je za humano obravnavo prebežnikov in spomnila, da je Evropska komisja Sloveniji ravno za obvladovanje razmer na terenu na začetku meseca namenila dodatnih deset milijonov evrov.
Ministrica za notranje zadeve Vesna Györkös Žnidar, ki je Violeto Bulc spremljala na obisku nastanitvenega centra v Šentilju, je dodala, da vse poteka, kot je potrebno, uspelo pa jim je zagotoviti tudi zadosten standard oskrbe prebežnikov. Ministrica je povedala, da uradnih informacij o postavitvi ograje na območju Špilja nima. 
Postavljanje žične ograje na meji s Hrvaško se medtem nadaljuje. Po neuradnih informacijah s terena vojska nadaljuje postavljanje ograje od mejnega prehoda Obrežje proti tamkajšnji čistilni napravi.

"
http://www.rtvslo.si/slovenija/cerar-slovenija-enostavno-ne-bo-privolila-v-vracanje-prebeznikov/378538,prebežniki,"
					12. november 2015 ob 20:14,zadnji poseg: 12. november 2015 ob 23:20
					Valletta - MMC RTV SLO, STA","
A. Č., A. K. K.
",Cerar: Slovenija enostavno ne bo privolila v vračanje prebežnikov,"Premier Miro Cerar je v pogovoru za TV Slovenija poudaril, da Slovenija ne namerava sprejeti prebežnikov, ki bi jih Nemčija ali Avstrija morda zavrnili.
Premier je ob vrhu EU-ja na Malti opozoril, da si prebežniki k nam ne želijo, Slovenija pa takega ukrepa ne bi mogla prenesti. Dodal je, da za tak ukrep niti ni pravne in dejanske osnove. ""Popolnoma jasno je, da so vsi, ki so prišli v Slovenijo, prišli prek Hrvaške. In dejstvo, da smo mi opravljali registracijo, je bilo pogojeno z dobrim sodelovanjem z Avstrijo in našim odgovornim ravnanjem kot schengenske članice,"" je opozoril Cerar.
Spomnil je, da je Slovenija v okviru dogovora o prerazporeditvi prebežnikov med državami članicami EU-ja prevzela določeno kvoto in jih bo sprejela, a da v prisilno vračanje ne more privoliti.
Še trša pravila za prišlekePotrdil je tudi, da Slovenija razmišlja o zaostritvi azilne zakonodaje, nekatere spremembe zakona pa so pripravili že pred časom. Dodal je, da so standardi v slovenski azilni zakonodaji že zdaj nižji kot npr. v Nemčiji in na Švedskem, tako da smo že ""blizu minimuma"" pravil EU-ja. A vendarle vlada še vidi možnosti za strožji režim in ""če bo treba, bomo te možnosti seveda uporabili in državnemu zboru predlagali spremembe zakona"".
Srečal se je tudi s hrvaškim kolegom Zoranom Milanovićem, od katerega Cerar pričakuje, da bo Hrvaška na svojih mejah ukrepala podobno, kot ukrepa Slovenija. ""To je bil dogovor in doslej se ga nobena država vzhodno oziroma južno od nas ni dovolj dobro držala. Zato je bil ta ukrep nekako potreben,"" je dejal glede odločitve o postavitvi žičnate ograje.
Ker bo meja kljub ograji še vedno prehodna, se mu zdijo ""kakršne koli pretirane reakcije s strani Hrvaške na neki način nepotrebne"". 
Erjavec: Kje je meja bomo vedeli, ko jo določi arbitražno sodiščeGost oddaje Odmevi pa je bil zunanji minister Karl Erjavec, ki je poudaril, da je ograja postavljena na slovenskem ozemlju in da si Hrvaška pač določa mejo na način, ki  ji najbolj ustreza. ""Ravnajo po svojem interesu, mi pa nismo naivni. Tehnične ovire bomo postavili tam, kjer bo najbolj koristno, da uresničimo naše cilje,"" je dodal.
Slovenija bo oviro po ministrovih besedah postavila tako, da ne pride do ponovne razpršitve migrantskega vala in da zagotovijo varen pristop migrantov na eno vstopno točko.
""Rad bi zelo jasno povedal, da je tehnična ovira postavljena na slovenskem ozemlju in tako smo danes tudi odgovorili na noto, ki jo je poslala Hrvaška,"" je dejal Erjavec. Ta odgovor sicer še ni v Zagrebu, saj želi Erjavec o njem obvestiti ministre na petkovi seji vlade.
Treba je tudi vedeti, da meja med Slovenijo in Hrvaško ni določena, zato je v teku arbitražni postopek, je še pojasnil minister in dodal, da je zato ""naivno, ko pravijo, da je žična ograja postavljena na njihovem ozemlju"". ""To bomo vedeli takrat, ko bo o meji odločilo arbitražno sodišče,"" je pojasnil.
""Ko gre za Muro in za našo mejo, želijo, da se upošteva kataster, ko pa jim koristi, da ni katastra, na primer, ko gre za mejo med Srbijo in Hrvaško, pa želijo, da je meja med državama sredina Donave,"" je še ponazoril Erjavec.
Zavrnil je tudi očitke Hrvaške, da Slovenija ne spoštuje obveze, sprejete na mini vrhu EU-Balkan. ""Slovenija obveze spoštuje, in sicer gre za 17 točk, ki predvidevajo, da je potrebno voditi koordinacijo,"" je pojasnil. ""Zanimivo je, da z Avstrijo ni nobenih težav, tudi pred bruseljskim vrhom jih ni bilo, medtem pa poznamo izkušnje s Hrvaško, ko je razpršila migrante in so morali iti preko Sotle,"" je spomnil zunanji minister.
Za rešitev migracijske krize je sicer po njegovem mnenju nujno potrebno skleniti akcijski načrt s Turčijo in se dogovoriti za skupno zavarovanje schengenske meje. ""Med svojim obiskom na Dunaju sem poudaril, da bi bilo dobro, da bi pri tem sodelovali z Avstrijci in Nemci, ne pa da vsak nekaj varuje na svojem delu, s čemer rahljamo schengensko mejo,"" je dodal.
Več pozornosti je po njegovem mnenju treba nameniti tudi Grčiji, ker je ta najbolj južna schengenska država. ""Vemo, da tam zadeve ne delujejo, če bi, potem bi imeli na balkanski poti manjše zaplete,"" je še povedal.
Odločitev o postavitvi ograje ne mejo smo sicer po ministrovih besedah sprejeli sami, ""ker smo odgovorni za schengen, za varnost naših državljanov, pa tudi migrantov"", je še povedal zunanji minister.
"
http://www.rtvslo.si/evropska-unija/eu-se-oklepa-resilne-bilke-vrha-s-turcijo-ki-naj-bi-bil-konec-meseca/378495,prebežniki,"
					12. november 2015 ob 12:18,zadnji poseg: 12. november 2015 ob 20:51
					Bruselj, Valletta - MMC RTV SLO, STA","
A. P. J., K. Št.
","EU se oklepa rešilne bilke - vrha s Turčijo, ki naj bi bil konec meseca","
EU si želi pri soočanju z begunsko krizo okrepiti sodelovanje z Afriko in Turčijo, ki jima v zameno za učinkovitejše preprečevanje nezakonitih migracij in zajezitev toka beguncev ponuja finančno pomoč.
Številne države članice EU-ja menijo, da bi se val prebežnikov v Evropo zmanjšal, če bi se uredile razmere sirskih beguncev v Turčiji.
Ravno zato je po migracijskem vrhu EU-ja in Afrike na Malti sledil še neformalni vrh EU-ja, na katerem so razpravljali zlasti o krepitvi zunanje meje EU-ja in obvarovanju schengenskega prostora brez nadzora na notranjih mejah. Voditelji so se v Valletti strinjali, da je treba čim prej pripraviti vrh s Turčijo. Točnega datuma ni, omenja pa se 29. november oziroma takoj po tem, ko bo oblikovana nova turška vlada. Tusk sicer poudarja, da Turčija ni edini pomemben partner, temveč je treba sodelovati tudi z drugimi, zlasti z državami Zahodnega Balkana.
Predsednik Evropske komisije Jean-Claude Juncker je izpostavil, da se trudijo nabrati tri milijarde evrov pomoči Turčiji za obravnavo beguncev iz Sirije, ki jih pričakuje Ankara. Turška stran je dala v preteklosti vedeti, da pričakuje toliko denarja v enem letu, medtem ko v EU-ju govorijo o večletni pomoči. Evropska komisija lahko po Junckerjevih besedah v naslednjih dveh letih zagotovi pol milijarde evrov. Članice pa naj bi prispevale preostalo, na podlagi bruto nacionalnih dohodkov. Nemčija naj bi na primer prispevala približno pol milijarde evrov.
Tusk: ""Reševanje schengena je bitka s časom""Dogodki v Nemčiji, na Švedskem in v Sloveniji so kazalnik, ""da je reševanje schengenskega prostora brez nadzora na notranjih mejah bitka s časom"", je dejal pred neuradnim vrhom EU-ja na Malti predsednik Evropskega sveta Donald Tusk.
Pozval je k zagotovitvi učinkovitega nadzora na zunanji meji EU-ja, saj po njegovem mnenju brez tega schengen ne bo preživel. Za to bo potrebno sodelovanje med članicami, ki bodo morale izvajati načrt o premestitvi beguncev in ustrezno integracijo. ""Pohiteti moramo, a brez panike,"" je še dodal. Na vprašanje, s katerimi ukrepi bodo zagotovili ustrezen nadzor zunanje meje EU-ja, ni odgovoril. Poudaril je le, da je treba zagotoviti izvajanje obstoječih pravil in poiskati nove načine sodelovanja.

Cerar: Treba se je lotiti izvornih razlogov krizeSlovenski premier Miro Cerar je na vrhu EU-Afrika poudaril, da bo reševanje prebežniške krize najučinkovitejše, če se bomo lotili izvornih razlogov krize. ""Nobena realna rešitev ne bo mogoča, če se ne bomo učinkovito lotili revščine, pomanjkanja perspektive, politične nestabilnosti, konfliktov, nespoštovanja človekovih pravic in vladavine prava kot tudi učinkov podnebnih sprememb"".
Afriki ponudili 1,8 milijarde evrovEU je v Valletti na migracijskem vrhu EU-ja in Afrike zagnal skrbniški sklad za Afriko, v katerem je 1,8 milijarde evrov iz evropskega proračuna. Enak znesek naj bi prispevale članice, ki pa so za zdaj obljubile le približno 80 milijonov evrov. 
Največ, 15 milijonov evrov, je prispevala Nizozemska. Nemčija in Francija sta prispevali po tri milijone. Slovenija je prispevala 50.000 evrov. Hrvaška, Ciper in Grčija niso prispevali. Švica in Norveška sta obljubili 4,6 oziroma tri milijone. Več afriških držav, med njimi Južni Sudan in Niger, je v preteklih dneh opozorilo, da denar, ki ga ponuja EU, ni dovolj.
Voditelji sprejeli akcijski načrtS tem denarjem naj bi financirali dolgoročne ukrepe za odpravljanje vzrokov migracij: za preprečevanje revščine, reševanje konfliktov in gospodarski razvoj. Evropski in afriški voditelji so v Valletti sprejeli tudi skupno politično izjavo in akcijski načrt, ki temelji na petih prednostnih področjih ukrepanja: odpravljanju vzrokov migracij, spodbujanju zakonitih migracij, zagotavljanju zaščite beguncem, boju proti tihotapcem s prebežniki in vračanju nezakonitih migrantov.
Načrt vključuje zelo konkretne ukrepe, ki jih je treba izvesti do konca leta 2016, je izpostavil predsednik Evropskega sveta Donald Tusk. Med temi ukrepi so projekti za krepitev zaposlovanja, podvojitev štipendij za študente in raziskovalce, ustanovitev skupne preiskovalne ekipe v Nigru za boj proti tihotapcem s prebežniki ter vračanje nezakonitih migrantov, je ponazoril Tusk.
Diskriminacija AfričanovSenegalski predsednik Macky Sall je bil kritičen, da Evropa preveč vztraja pri vračanju ter da je diskriminacijsko izgnati Afričane, a obdržati Sirce. Opozoril je tudi, da večina migrantov v Evropo ne pride iz Afrike, in tako izrazil začudenje nad osredotočanjem Evrope na afriške migrante. Statistika evropskega azilnega urada EASO kaže, da je največ od več kot milijon prosilcev za azil v EU-ju, ki so bili registrirani od januarja do septembra letos, iz Sirije, Zahodnega Balkana, Afganistana, Iraka in Pakistana.
Sall je na sklepni novinarski konferenci izpostavil tudi problem izogibanja davkom. Afriki ne bi bilo treba prositi za pomoč, če bi lahko zbrala 60 milijard evrov, izgubljenih zaradi izogibanja davkom v multinacionalkah, je poudaril. Zahteval je tudi pošteno ceno za afriške naravne vire. Migracijski vrh EU-ja in Afrike seveda ni rešil problema, pomeni pa začetek nove faze sodelovanja, je po koncu poudarila nemška kanclerka Angela Merkel in opozorila, da je pred obema celinama še veliko dela.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
 
"
http://www.rtvslo.si/slovenija/vezjak-nerazumljivo-da-nam-govorijo-kako-naj-razumemo-bodeco-zico/378458,prebežniki,"
					11. november 2015 ob 20:53,zadnji poseg: 11. november 2015 ob 21:25
					Ljubljana - MMC RTV SLO, STA","
A. Č.
","Vezjak: Nerazumljivo, da nam govorijo, kako naj razumemo bodečo žico","Profesor Boris Vezjak je domačim medijem in novinarjem očital, da ne znajo misliti in ne vidijo nasprotij, ki jih politika sporoča v povezavi z begunsko krizo.
Vezjak je na tribuni o vlogi slovenskih medijev pri soočanju z begunsko krizo izrazil razočaranje nad nesposobnostjo medijev, da bi zagrabili protislovne izjave in jih kritizirali. 
Pri tem je opozoril tudi na neodzivnost državnih organov, vključno s sodstvom, na pojav sovražnega govora, povezanega s prebežniki. Ta je po njegovih besedah le še poglobila ločenost na t. i. leve in desne medije. Prav tako je zanj povsem nerazumljivo, da nam vlada dopoveduje, kako naj razumemo bodečo žico na meji.
Slab dan za humanitarceDa gredo ti ljudje samo mimo in nikogar ne ogrožajo, pa je opozoril novinar POP TV Adi Omerović. Za novinarja Radia Slovenija Gorazda Rečnika pa je današnji dan, ko je Slovenija začela postavljati žico na meji, težek dan za vse, ki poudarjajo humanitarni vidik trenutne krize. Mediji so po njegovem mnenju vse prepogosto zgolj prenašalci vladnega diskurza, ki pa je izrazito varnostno naravnan.
Razprava je prav tako opozorila na trend političnega zapiranja dotoka informacij in zapiranja lokacij, ki so povezane z begunsko krizo. Mediji in novinarji bi se zato morali temu odločno in čim enotneje upreti, je opozoril Rečnik. 
Dnevnikov novinar Uroš Škerl Kramberger pa je bil mnenja, da gre za zahtevno temo, ki je za velik del medijev in novinarjev nova ter z njo še nimajo izkušenj in je medijski prostor še ni v celoti prebavil.
Medijsko poročanje bi moralo tudi opozoriti na pomembnost in prelomnost trenutka, ne le za prebežnike, ampak za celotno družbo, je še bilo slišati v razpravi. Pri tem so nekateri opozorili, da mediji in novinarji običajno ostajajo zgolj pri posledicah krize, ne vprašajo pa se o njenih vzrokih. 
"
http://www.rtvslo.si/evropska-unija/eu-ponuja-afriki-1-8-milijarde-evrov-za-ustavljanje-prebeznikov/378453,prebežniki,"
					11. november 2015 ob 20:28,zadnji poseg: 11. november 2015 ob 20:41
					Bruselj/Valletta - MMC RTV SLO, STA, Reuters","
To. G.
","EU ponuja Afriki 1,8 milijarde evrov za ustavljanje prebežnikov","Voditelji članic Evropske unije in afriških držav so v Valletti začeli dvodnevno zasedanje, na katerem se bodo poskušali dogovoriti za krepitev sodelovanja v prebežniški krizi. 
Evropa želi pri preprečevanju nezakonitih migracij podporo Afrike in ji za to ponuja dodatno finančno pomoč, a Afričani opozarjajo, da predvidena finančna ponudba ni zadostna. Evropski in afriški voditelji so ob prihodu poudarjali pomen partnerstva. ""Migracijski in begunski tok je izziv za Evropsko unijo in Afriko, le skupaj ga lahko obvladujemo, ""skupaj"" je ključna beseda tega vrha,"" je dejala visoka zunanjepolitična predstavnica unije Federica Mogherini.
Kako odpraviti vzroke migracij?EU afriškim partnerjem v zameno za sodelovanje pri preprečevanju nezakonitih migracij ponuja nov finančni sveženj, skrbniški sklad za Afriko, v katerem je 1,8 milijarde evrov iz evropskega proračuna, enak znesek pa naj bi prispevale članice še dodatno. S tem denarjem naj bi EU pomagala afriškim državam odpravljati vzroke migracij - revščino in nasilje. Sklad bo pomagal Afričanom zagotoviti boljšo prihodnost, ne le izbiro med brezposelnostjo in radikalizacijo, je namen ponazoril predsednik Evropskega sveta Donald Tusk.
Težko vprašanje: sprejem zavrnjenih migrantovA Afričani opozarjajo, da ponudba ni zadostna. Kar počnejo Evropejci, ne pokrije vseh potreb, ki so ogromne, je dejal predsednik Nigra Mahamadou Issoufou. V zameno za dodatno finančno pomoč EU-ja od afriških partnerjev pričakuje več sodelovanja pri vračanju nezakonitih migrantov. A sprejem zavrnjenih migrantov je težko vprašanje, je ob prihodu poudaril predsednik Senegala Macky Sall.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/izjava-dneva/stanislav-rojko/378409,prebežniki,"
					11. november 2015 ob 14:13,zadnji poseg: 11. november 2015 ob 14:18
					Gornja Radgona - MMC RTV SLO",None,Stanislav Rojko,"Ob tem, ko to poslušam, da so v prvo vrsto postavili otroke, ker so naučeni, da je treba tako storiti, se zgrozim. To ni nepomembno, potenciranje tega je slabo. Kajti še vedno je otrok v tej koloni, kajti še vedno je mrzlo in vse bolj mrzlo bo in še vedno so tudi na drugi strani samo in predvsem samo ljudje.
Župan Gornje Radgone o neresnicah, ki se širijo v zvezi s prebežniki, Val 202
"
http://www.rtvslo.si/slovenija/zupan-gornje-radgone-strahove-sirijo-samo-tisti-ki-ne-pridejo-blizu/378398,prebežniki,"
					11. november 2015 ob 13:52,zadnji poseg: 11. november 2015 ob 14:20
					Gornja Radgona/Ljubljana - MMC RTV SLO","
Gorazd Rečnik, Radio Slovenija
","Župan Gornje Radgone: Strahove širijo samo tisti, ki ne pridejo blizu","Skozi prehodni center v Gornji Radgoni gre do 2000 beguncev na dan. Državno mejo tam vsak dan prestopi do 2000 ljudi. Župan Stanislav Rojko, ki je svoje občane ob begunski krizi odmevno nagovoril tudi na družbenih omrežjih, umirjeno poudarja, da moramo ob tej krizi najprej predvsem ostati ljudje.
Medtem, ko je več kot polovica prvega begunskega vala šla skozi Gornjo Radgono, je bila ta občina ob večjem drugem valu nekoliko manj izpostavljena.
V Gornji Radgoni niste imeli nobenega incidenta?Zgodila se je kakšna medsebojna praska med samimi prebežniki oziroma begunci. Samo enkrat, je bilo nekaj malega pritiska na meji. Takrat so avstrijski kolegi še nekoliko togo ravnali in so sprva (seveda je treba priznati, vsi smo se učili in bili ob tem malo nevešči) zaprli ves mejni prehod. Zelo počasi so izvajali popise na meji. Danes je to drugače urejeno. Imamo takrat semaforizirano zaprt promet na polovici mostu in potem Avstrijci na svoji strani ljudi preusmerijo v poseben prostor, kjer izvajajo postopke. Jaz nimam informacij, da bi tukaj pri prehajanjih čez mejo bilo kar koli narobe.
Kakšna pa je vloga lokalne skupnosti?Lokalna skupnost je seveda od vsega začetka zraven. Radgona je prehodni prostor za begunce na njihovi poti do lepšega jutri, in odločili smo se, da jim to omogočimo. Po drugi strani pa smo seveda postavljali omejitve. Povedali smo, da imamo omejen prostor in da imamo tudi omejene zmogljivosti na samem prehodu. Pri dnevni migraciji pa je skrajni domet, tudi kolegov v Avstriji, približno 2000 ljudi. Več je tu tako rekoč nemogoče. To sta majhni mesti, prehod čez mejo je ozek in tu lokalna skupnost stoji ob strani temu dogajanju. Podpiramo kontroliran prehod meje. Če je dogovorjen s kolegi, ni težav.
Skupaj z Uradom za zaščito in reševanje in z republiškim štabom Civilne zaščite smo aktivirali občinski štab civilne zaščite. Po drugi strani je tu veliko prostovoljcev. Za delovanje centra potrebujemo od 30 do 40 ljudi. Za zdaj vse, razen vojske in policije, ki sta tu poklicno, deluje na humanitarni pogon. Kako dolgo bo to veliko srce Radgončanov vzdržalo? Tako dolgo, kot bo treba! Zato, ker smo temu prijazno namenili topli del svojih src. Tem ljudem želimo pomagati na njihovi poti do boljšega jutri. To je pa tudi vse, kar lahko storimo. V Gornji Radgoni ne naseljujemo za daljši čas, smo le postojanka na tej kalvariji gorja, reki gorja ali pa križevem potu, ki ga hodijo ti ljudje, ko odhajajo z vojnih območij nekam drugam, ker mislijo, da jim bo tam bolje. Če želimo ob tem ostati ljudje, nimamo nobene druge možnosti, kot jim pomagamo. Če bi vsi v Sloveniji razmišljali tako, se marsikaj, kar se je v zadnjih dneh dogajalo na naši južni meji, pa tudi na severni, zlasti v Šentilju, ne bi zgodilo. Ker bi ob tem, ko smo ljudje, ostali samo ljudje. Srčno verjamem, da bi potem bili tudi z druge strani sprejeti tako. Dobro se z dobrim vrača, in ljudje se takrat, ko so dobro sprejeti, tako tudi odzivajo. Dobijo občutek, pa ne samo na videz, da jim želimo pomagati. Ta 'na videz' mi je ušel zaradi preprostega razloga, ker vemo, da v tej reki beguncev niso čisto vsi taki, kot bi si želel kdo naslikati. Torej niso vsi pomoči potrebni, velika večina jih pa je. Nismo mi tisti, ki bi o tem presojali. Zato bodimo ob tem samo ljudje in naj zahodni svet, ki je sokriv, tudi mi smo odgovorni za to, ljudem, ki pomoči niso zares potrebni in pribežališča v zahodni Evropi ne bodo dobili, pove, kako in kaj. Tukaj v Gornji Radgoni pa tega seveda ne bomo počeli, ampak samo pomagamo.«
Ali menite, da bi se tudi v drugih slovenskih občinah lahko učili po vašem zgledu?Jaz sem prepričan, da ja. Zlasti na izstopni strani. Mi smo postavljali te pogoje že vnaprej. Bližina meje mora biti na dosegu človeških nog. Na sami meji mora biti število pribežnikov obvladljivo. Vse, kar je več, lahko povzroča nered. Ti ljudje so v veliki želji po boljšem jutri neučakani, saj že mesec, dva hodijo od Grčije proti Sloveniji, želijo pa še dlje. Njihov cilj je Nemčija, Avstrija ali katera druga od zahodnoevropskih držav. Če je tukaj na enem mestu zbrano 4000 ljudi, potem ni sile, ki bi jih zadržala. Poskrbeti moramo za dnevni prehod in za dostojno prehajanje meje. Če pa preveč ljudi zberemo na enem mestu, potem tega preprosto ne obvladamo in povzročimo težave kolegom tudi na drugi strani. V Šentilju smo to skorajda storili. Tudi tam je mejni prehod za 5000 ljudi preozek, in potem smo seveda gledali posnetke avstrijskih kolegov, kako ljudje bežijo čez zeleno mejo, in to ni dobro.
Se pravi, da smo to, kar smo očitali Hrvatom, na neki način počeli tudi sami?Ne da bi to počeli zavedno. Tudi takrat, ko so se ljudje v Šentilju odločili in šli, smo kolege na avstrijski strani vendarle obveščali, tega pa kolegi na hrvaški strani niso naredili. Prav nasprotno, celo sredi ničesar so nam načrtno pošiljali ljudi. Hvala bogu, da je danes drugače, da je bil nedeljski sestanek, na katerem so se na najvišji ravni dogovorili vsaj za koordinacijo med državama. Tako zdaj vemo, kaj in na kakšen način pridejo, in jih potem pričakamo. Če na južni meji pride 1000 ljudi sredi ničesar, če ni nikogar, ki bi jih pričakal, če ni svetlobe, stranišč, če ni nobene logistične oskrbe, ljudje pa pridejo premraženi, žejni, lačni, slabo oblečeni, tudi bosi, je to res najslabše, kar se lahko zgodi.
Če bi to na tak način počeli mi na avstrijski meji – tega pa res nismo – potem bi nam lahko očitali, da smo nečloveški. S Hrvati, Srbi in še s kom smo bili v zgodovini prijatelji, sobivali smo v skupni državi. Imamo skupno zgodovino in to nas povezuje. Verjamem, da zmoremo biti tudi drugačni, bolj prijateljski, kot smo bili v teh trenutkih, ko smo to počeli.
Ali menite, da bi begunce morali razporediti po državi, se pravi po centrih znotraj države, ne pa da jih preveč naenkrat pripeljejo na mejo?Vsekakor. V Gornji Radgoni se je v bistvo zgodilo tako, kot smo mi zahtevali, tu ni bilo previsoke koncentracije, zato tudi po tej plati ni bilo takih incidentov. Ob tem moramo ohraniti človeško dostojanstvo. Najpomembneje je, da ostanemo v vsej tej zgodbi ljudje. In da poskrbimo za varnost obojih: za varnost nas, ki tukaj živimo, torej da vendarle ohranimo suverenost države kot take, in na drugi strani poskrbimo za varnost in minimalno oskrbo teh, ki gredo na Zahod.
Omenjate varnost, a najprej ste omenjali human pristop do ljudi. Se vam zdi to pomembno tudi na državni ravni? Menite, da bi bila ta retorika lahko drugačna, da bi državniki več poudarjali človeški vidik, manj pa varnostnega oziroma varnostnega v drugem planu?Tako je. Tisti, ki nastopajo v javnosti, bi morali vedno govoriti približno tako. Najprej želim biti človek, šele potem je vse preostalo. Morda pa je zdaj to učna ura tistega, česar nismo naredili zadnjih deset let, ko smo v bistvu državo popolnoma razgalili. Ocenjujem, da nimamo sile, ki bi lahko danes podobno kot leta '91 branila državo. Kajti kriza – o tem govorim, ne o tem, da bi prijemali za orožje – zahteva kritično maso ljudi, ki jo lahko uporabimo. Politiki pa preveč na glas govorijo o varnostnem vidiku, a v resnici nimajo zmogljivosti za to. Kajti če bomo postavljali ograje, če bomo zapirali to svojo majhno Slovenijo za »kitajski« zid, lepo prosim, a je to tista smer? Če pa že, potem mora zapiranje mej iti v smeri domin, in to od Grčije navzgor. Ne pa iz Nemčije navzdol, ker potem bomo ostali nekje vmes in to ne bo dobro.
Kako tukajšnje prebivalstvo sprejema begunce?Velika večina teh ljudi ima veliko srce. To ne nazadnje dokazujemo tudi z delovanjem tega centra in pa z množico prostovoljcev, ki vsak dan prihajajo, pa ne dobijo nobenega plačila, ampak samo 'hvala lepa'. Zaradi sebe hodijo pomagat v ta begunski center. Težko rečem, kaj je prava smer, vendar menim, da je to edina možnost in da druge niti nimamo. Vse, kar počnemo drugače, se izkaže, da potem pozabimo na tisto prvo – to je človečnost. Jaz vztrajam, da druge možnosti, če želimo ohraniti tudi svoje dostojanstvo, v tem trenutku ni. Res pa del občanov in občank misli tudi drugače. Takrat povem na glas: tisti, ki ste v dvomih, tisti, ki vas je strah, vzemite si eno popoldne in pridite pomagat, na lastne oči se prepričajte, potrebujemo vas v centru. Prijavite se svojemu najbližjemu vodji humanitarnega društva in ponujena vam bo možnost priti v center. Lahko boste pomagali in takrat boste verjeli, kar govorim. Kajti strahove širijo samo tisti, ki ne pridejo blizu; tisti, ki iz 'primerne' razdalje opazujejo, njih je strah. Takrat ko stopiš noter, imaš pred sabo veliko večino lačnih, žejnih, pomoči potrebnih ljudi, tu so majhni otroci, tu so noseče ženske. Ampak, lepo prosim, ali ne želimo ostati ob tem ljudje? Ob tem, ko to poslušam, da so v prvo vrsto postavili otroke, ker so naučeni, da je treba tako storiti, se zgrozim. To ni nepomembno, potenciranje tega je slabo. Kajti še vedno je otrok v tej koloni, kajti še vedno je mrzlo in vse bolj mrzlo bo in še vedno so tudi na drugi strani samo in predvsem samo ljudje.
Težav z gospodarstvom, vplivom na turizem nimate?No, nekaj jih je. Nekaj zahtevkov, nekaj apelov so ljudje spisali. Gre za strah. Gornja Radgona in avstrijska Radgona stavita na turizem. Sta pa tudi mesti, ki stavita na medsebojno sodelovanje. Redno se srečujemo s kolegi iz Avstrije, imamo srečanja, na katerih se dogovarjamo o tekočih problemih. Seveda pa imamo tudi ljudi, ki jih je strah. Zato je zaznan padec prometa pri obrtnikih in podjetnikih na obeh straneh meje. Zato je nekaj strahu tudi pri turizmu. Vendar verjamem, da se ti strahovi odpravljajo in da bo tega vedno manj. Računamo pa seveda tudi na to, da bo tega problema nekoč konec, da se bo zgodil preobrat tudi pri izvoru begunske reke. Frizerji, bencinske črpalke, različni servisi ugotavljajo upadanje prometa, večje gospodarske teh težav družbe nimajo. Težave ima obrtniška sfera, a dan za dnem manj. Res pa je, da popolnih informacij nimamo. Obrtna zbornica je vladi poslala apel, kjer je govorila tudi o izpadu prihodkov. Po prvih ocenah je šlo za približno 500 tisoč evrov. A to so tudi nihanja, ki se zelo pogosto dogajajo proti jeseni. Kadar koli se je na meji kaj zgodilo, smo vedno zaznavali nihanja v prometu. Običajno se na koncu to izravna in promet spet zraste na staro raven ali pa na še višjo, zato ker mesti znata in zmoreta sodelovati. Jaz verjamem, da se bo to sodelovanje odrazilo tudi v tem, da ne bo tako drastično upadel promet na eni in na drugi strani meje.
Vemo, da se to območje bojuje tudi z veliko revščino, veliko brezposelnostjo ljudi. Menite, da tudi to pripomore k temu, da ljudje lažje razumejo skrajno bedo teh ljudi?Verjamem, da je nekaj resnice v tem. Res pa je, da tisti, ki pri nas živijo na robu, na glas sprašujejo, zakaj tudi do nas ne kažete tako velikega srca. Jaz verjamem, da ga, saj ne nazadnje nas te težave naših ljudi – kar nekaj jih je na robu preživetja– zadevajo in zaradi tega velikokrat odgovorni slabo spimo. Nismo imuni za te stvari. Največji paradoks ob tem pa je, da v begunski center prinašajo pomoč ljudje, ki sami nimajo. Zelo se me je dotaknil gospod, za katerega vem, da nima veliko, ki je prišel z vrečko in je nekaj malega prinesel. Ko je kupoval zase, je kupil nekaj še za begunski center: liter mleka, zobno pasto, dve žemljici. To je bil njegov prispevek. To je tisto veliko srce, ki ga v Radgoni imamo, in verjamem, da se bo to odrazilo tudi pri naših ljudeh, ki so pomoči potrebni. Ti ljudje naj vedo, da niso sami, da smo z njimi in da bomo po svojih najboljših močeh skušali zagotoviti pomoč tudi njim.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/ostojic-del-slovenske-ograje-je-na-hrvaskem-ozemlju/378385,prebežniki,"
					11. november 2015 ob 11:17,zadnji poseg: 11. november 2015 ob 22:46
					Berlin, Dunaj, Praga, Zagreb - MMC RTV SLO, STA, Reuters","
K. Št., To. G., B. T. 
","Ostojić: ""Del slovenske ograje je na hrvaškem ozemlju""","Hrvaški notranji minister Ranko Ostojić trdi: ""Del slovenske ograje je na hrvaškem ozemlju; Ljubljani bomo poslali noto in ograjo odstranili, če je ne bo sama.""
Hrvaško zunanje ministrstvo zaradi ograje protestiralo pri odpravniku poslov v Zagrebu ter pozvalo Slovenijo, naj čim prej odstrani žico. Notranji minister Ranko Ostojić je na hrvaško-slovensko mejo napotil posebne policijske enote z nalogo, da bi v skrajnem primeru same odstranile sporno žičnato ograjo, ki naj bi jo Slovenci postavili deloma tudi na ozemlju Hrvaške.
Po dramatičnih prizorih in napetostih zaradi prisotnosti skupno več kot 100 posebnih policistov obeh strani, so se razmere okoli 18. ure umirile. Hrvaške posebne enote so se umaknile, hrvaška stran pa je Slovencem dala časa do četrtka zjutraj, da žičnato ograjo v celoti prenesejo na slovensko ozemlje.
Minister Ostojić je dejal, da so Slovenci pri postavitvi bodeče žice ob Sotli vstopili na ozemlje Hrvaške ter da so na območje poslali posebne enote hrvaške policije. ""Le opozorili bomo, da so vstopili na naše ozemlje in da naj podrejo ograjo. Če tega ne bodo storili, bomo najprej poslali noto, potem pa tudi fizično podrli ograjo,"" je izjavil Ostojić za hrvaški časnik Večernji list. 
Na mejo v Rigoncah je okoli 17. ure prišlo pet kombiniranih vozil s hrvaškimi pripadniki PPE, okrepitve je nato pripeljala tudi slovenska policija, novinarje pa so umaknili z mejnega območja bregov reke Sotle. Sodeč po posnetkih so bili na slovenski strani prisotni tudi oboroženi policijski specialci. Zaradi prisotnosti oboroženih policistov na obeh straneh meje je postalo vzdušje naelektreno, napetosti pa so nato ublažili pogovori predstavnikov obeh policij.
MInistrica: Meja izključno na slovenskem ozemljuNa zaostrovanje razmer se je v Odmevih odzvala tudi slovenska notranja ministrica Vesna Györkös Žnidar, ki je povedala, da tehnične ovire na meji s Hrvaško postavljajo izključno na slovenskem ozemlju, da se izogibajo spornim območjem in konfliktom ter pričakujejo, da bo tako ravnala tudi Hrvaška. ""Prepričana sem, da se bo Hrvaška vzdržala ravnanj, ki bi lahko pomenila zaostrovanje odnosov,"" je odgovorila na vprašanje, kako se bo Slovenija odzvala, če bo Hrvaška, kot je napovedala, začela odstranjevati žico v bližini Rigonc, ki po mnenju Zagreba leži na hrvaškem ozemlju. Če bo Hrvaška žico vendarle začela odstranjevati, bo odziv Slovenije po besedah ministrice odvisen od okoliščin na terenu.

""Pametneje graditi zatočišča kot postavljati ograje""Hrvaški minister Ranko Ostojić je na sredini novinarski konferenci v hrvaškem začasnem begunskem centru v Slavonskem Brodu dejal, da nobena žica ne more preprečiti beguncem, da bi našli svojo pot. Poudaril je, da je veliko bolje, če je pot organizirana. ""Postavljanje žice je nepotrebno trošenje denarja. Veliko pametneje bi bilo, če bi zgradili sprejemne centre in zatočišča,"" je dodal.
V največji hrvaški politični stranki HDZ, v kateri pričakujejo, da bodo oblikovali novo hrvaško vlado, so presodili, da želi Slovenija z ograjo učinkoviteje onemogočati nenadzorovan vstop prebežnikov na svoje ozemlje.
Nemčija za vzdrževanje prebežnikov  21 milijard evrovNemčija, ki se vedno težje spopada s prihodom prebežnikov, poskuša poiskati poti, da ji stvari ne bi popolnoma ušle iz rok. Od prvotne ocene, da naj bi v državo sprejela med pol milijona in 800.000 prebežnikov, jih bo po novih podatkih sprejela 1,1 milijona. Sredstva, namenjena za njihovo vzdrževanje in izobraževanje, pa so se s prvotne napovedi desetih milijard evrov podvojile na nekaj več kot 21 milijard evrov.
""Izobraževanje in usposabljanje za vstop na trg dela sta ključna dejavnika, povezana tako s stroški kot z integracijo,"" je po poročanju Guardiana pojasnil Gabriel Felbermayr z nemškega inštituta Ifo. Nemška vlada sicer še ni podala uradne ocene stroškov. Do zdaj je v ta namen 16 deželam namenila štiri milijarde evrov.
Preverjanje beguncev iz SirijeSicer pa v Nemčiji odmeva torkovo sporočilo notranjega ministrstva, da od 21. oktobra pristojne oblasti tudi pri prosilcih za azil iz Sirije preverjajo, ali jih je mogoče po dublinski uredbi vrniti v tisto državo članico EU-ja, v katero so najprej vstopili. Tako želijo v Berlinu znova vzpostaviti red in nadzor nad vstopanjem v državo in azilnimi postopki. Nemška politika je razdeljena, Avstrija očitno zadovoljna. Kot so še pojasnili z ministrstva, izvajajo to uredbo za vse države članice EU-ja, prek katerih so prebežniki vstopili v EU, z izjemo Grčije.
Že v torek so se v nemških medijih zvrstila mnenja, da bi se lahko vračanje ljudi v druge članice EU-ja v trenutnih razmerah izkazale za problematične. Po eni strani te države prebežnikov večinoma niso popisale, po drugi strani pa nimajo zmogljivosti, da bi jih znova sprejele, vsaj ne v večjem številu. Kot je ob sklicevanju na sicer neuradne podatke poročala nemška tiskovna agencija DPA, naj bi bili do zdaj pred prihodom prebežnikov v Nemčijo v drugih članicah EU-ja popisani le okoli tri odstotke sirskih beguncev.
Nemčija uvaja novo, ostrejšo begunsko politikoZ ravnanjem notranjega ministra Thomasa de Maizierja (CDU) so nezadovoljni tako nemška levo usmerjena opozicija kot tudi koalicijski socialdemokrati (SPD). Ti naj z odločitvijo de Maizierja, da za Sirce znova uveljavi dublinski sistem, sploh ne bi bili seznanjeni. Že predtem jih je razjezil ministrov načrt, po katerem naj bi Nemčija sirskim beguncem omejila t. i. pravico do združitve družine oziroma do tega, da v državo pripeljejo svoje družine.
Nemški bundestag naj bi o najnovejših potezah de Maizierja glede beguncev sicer po nekaterih napovedih razpravljal že danes. Ali minister uživa podporo kanclerke Angele Merkel, za zdaj ni jasno. Z razvojem dogodkov pa je očitno zadovoljna avstrijska notranja ministrica Johanna Mikl-Leitner, ki je med drugim zadovoljna tudi z odločitvijo Slovenije, da postavi ograjo na meji s Hrvaško. Za avstrijsko tiskovno agencijo APA je Mikl-Leitnerjeva ponovno uveljavitev dublinske uredbe za Sirce pozdravila kot dobrodošel preobrat, s katerim se Nemčija od politike odprtih vrat vrača spet h ""kulturi razuma in zmernosti"". ""To je signal, na katerega smo čakali zadnje tedne,"" je dejala.
De Maizier ni obvestil MerkloveZ urada nemške kanclerke Angele Merkel so medtem sporočili, da jih notranje ministrstvo s spremembami glede izvajanja dublinske uredbe ni v naprej seznanilo. Kot je zatrdila namestnica predstavnika nemške vlade Christiane Wirtz, je odločitev o tem sprejelo ministrstvo pod vodstvomThomasa de Maizierja
Obenem je poudarila, da odločitve o tem, da se sirske prosilce za azil znova lahko vrača v državo članico EU, ki jih je prva registrirala, ne gre razumeti kot preobrata do prihoda beguncev odprte nemške vladne politike. ""To ni prav nič povezano s kakršnokoli spremembo naše politične usmeritve,"" je poudarila Wirtzova.
Prebežniki na Češkem gladovno stavkajoSkupina prebežnikov na Češkem je v nastanitvenih centrih začela gladovno stavkati. Kot je za Reuters dejala prostovoljka v centru Drahonica, ne stavkajo zaradi bivalih razmer, temveč zaradi dolžine bivanja v centru, saj ne vedo, zakaj so tako dolgo tam. Češka je septembra glasovala proti proti obveznim kvotam razporeditve beguncev po državah EU-ja.
Nov brodolom v Egejskem morjuV brodolomu lesene barke s prebežniki je v Egejskem morju utonilo najmanj 18 ljudi, med njimi sedem otrok. Turška obalna straža je iz morja potegnila 14 trupel in rešila 27 preživelih, ki so po navedbah medijev v dobrem stanju. Še štirje begunci so izgubili življenje, ko je njihovo plovilo potonilo južno od turškega Izmirja.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/ograja-bo-ovila-80-kilometrov-meje-s-hrvasko/378371,prebežniki,"
					11. november 2015 ob 06:44,zadnji poseg: 11. november 2015 ob 23:53
					Ljubljana - MMC RTV SLO, STA","
A. K. K., G. K., T. H., A. Č.
",Ograja bo ovila 80 kilometrov meje s Hrvaško,"Na odsekih meje s Hrvaško pri Velikem Obrežu in na Gibini pri Razkrižju so vojaki postavili poldrugi kilometer ograje iz bodeče žice, ki bo služila nadzorovanemu prehodu prebežnikov v državo. Namestitev ovir je za zdaj predvidena za pol leta. 
Na območju Rigonc so danes postavili okoli kilometer tehničnih ovir na meji s Hrvaško, pri mejnem prehodu Gibina v občini Razkrižje pa pol kilometra, je pojasnil državni sekretar na notranjem ministrstvu Boštjan Šefic. Pri Velikem Obrežu v občini Brežice ograjo postavljajo neposredno ob Sotli - gre za predel, kjer so prejšnji mesec skupine prebežnikov sredi noči brodile po mrzli vodi.
Delo po njegovih besedah poteka normalno, s tovrstnimi ovirami na meji pa bodo olajšali delo policistom in tudi pot prebežnikom. Kot je na novinarski konferenci še povedal Šefic, je namestitev tehničnih ovir za zdaj predvidena za pol leta. Kje vse jih bodo namestili, ni želel razkriti.
Predvidena postavitev 80 km ograjeJe pa Karl Erjavec danes med obiskom na Dunaju vodji kabineta avstrijskega kanclerja Josefu Ostermayerju napovedal, da bo Slovenija na določenih delih meje s Hrvaško postavila skupno 80 kilometrov ograje.
Slovenski zunanji minister je ob tem poudaril, da ograja ni namenjena zapiranju meje in zaustavljanju ljudi, temveč naj bi pripomogla k temu, da prebežniki ne bi nenadzorovano prečkali meje. Tako naj bi omogočila organizirano sprejemanje prebežnikov tam, kjer bi jih lahko popisali, je povedal Ostermayer.
Poudaril je še, da zaustavljanje prebežnikov na t. i. balkanski poti ne bi niti delovalo. Po njegovih besedah je primer ograje oz. zaprtje meje na Madžarskem pokazalo, da prebežniki v tem primeru enostavno poiščejo druge poti. Kako bo ograja na meji vplivala na migrantske tokove, pa Erjavec ni mogel oceniti, je še povedal Ostermayer.
Avstrija ograjo podpiraErjavec je s postavitvijo ograje na nekaterih delih slovensko-hrvaške meje seznanil tudi avstrijskega kolega Sebastiana Kurza. Ta je po poročanju avstrijske tiskovne agencije APA slovenski ukrep označil za popolnoma razumljivega in tudi potrebnega.
V državo prišlo 6.272 ljudi, od tega v Dobovo okoli 4.000 Na mejni prehod Dobova je pozno popoldne prispel še četrti današnji vlak s 1.005 prebežniki, od druge polovice oktobra jih je skupaj prišlo že več kot 183.000. Okoli 3.000 so jih z vlaki in avtobusi že prepeljali v Šentilj in na Jesenice. V nastanitvenem centru Šentilj je bilo zvečer še 686 ljudi. Drugi centri po državi so prazni.
Tudi na mejnem prehodu Dobovec policisti pričakujejo prihod še najmanj štirih avtobusov, v Petišovcih pa še okoli 430 prebežnikov.
Skupno 51 policistom iz Avstrije, Slovaške, Madžarske in Francije, ki nudijo pomoč na območju Policijske uprave Maribor, se je danes v Gruškovju sicer pridružilo tudi 20 latvijskih in dodatnih sedem avstrijskih policistov.

"
http://www.rtvslo.si/slovenija/neuradno-ograjo-bodo-zaceli-postavljati-ze-v-sredo-zjutraj-na-obmocju-haloz-in-brezic/378278,prebežniki,"
					10. november 2015 ob 08:12,zadnji poseg: 10. november 2015 ob 21:15
					Ljubljana - MMC RTV SLO, STA","
Sa. J., G. C.
",Neuradno: Ograjo bodo začeli postavljati že v sredo zjutraj na območju Haloz in Brežic,"Po neuradnih informacijah bodo ograjo na meji s Hrvaško začeli postavljati že v sredo zjutraj na območju Haloz in Brežic, so sporočili na TV Slovenija.
Premier Miro Cerar je namreč po današnji seji vlade dejal, da so se odločili, da bodo v naslednjih dneh začeli na meji s Hrvaško postavljati začasne tehnične ovire, tudi ograjo, če bo treba. Meja sicer ostaja odprta, a nadzorovana, je poudaril.
Župan Zavrča Miran Vuk: Ograja bo visoka 1,8 metraO postavljanju tehničnih ovir na meji s Hrvaško so predstavniki notranjega ministrstva in civilne zaščite popoldne govorili tudi s predstavniki štirih občin v Spodnjem Podravju - Cirkulan, Žetal, Podlehnika in Zavrča. Skrivnosten sestanek uradnega odgovora na to, kdaj in kje bodo začeli postavljati ograje, ni prinesel, po naših neuradnih informacijah pa se bo to zgodilo jutri zjutraj ob 6. uri na več lokacijah po spodnjem Podravju. Po besedah župana Zavrča Mirana Vuka bo najprej na vrsti del ob Dravi med njihovo občino in občino Gorišnica ob zeleni meji. Seveda se poraja vprašanje, koliko bo ograja sploh učinkovita, denimo v izjemno hribovito razgibanih Halozah, poroča novinar Danijel Poslek.
Po Vukovih besedah bodo ograje, ki bodo visoke okoli 1,8 metra, začasne in varovane. Z njimi želijo preprečiti razpršenost prebežnikov po obmejnih krajih in jih preusmeriti na tiste prehode, kjer so za njih pripravljeni centri. Kot je navedel, so občine pozvali, da pri postavitvi pomagajo z gasilci in civilno zaščito, pristojni pa so osebno stopili v stik tudi z vsakim lastnikom parcel, na katerih bo stala ograja. Ob tem je poudaril, da bodo ceste med kraji ostale odprte, prav tako ne bo moten prehod po poteh, kjer se ljudje vozijo s kmetijskimi stroji.
Sam je sicer mnenja, da se vlada ni odločila za pravi ukrep, saj bo meja zavarovana le deloma, tako da bo ograja prebežnike usmerjala proti zakonitim prehodom. Vuk je še povedal, da naj bi pri postavljanju sodelovala vojska, policija in civilna zaščita, pri čemer bo policija poskrbela predvsem za varovanje tistih, ki bodo ovire postavljali.
Andrej Šenga: Tehnične ovire bodo usmerjevalne naraveSlednje je ob sestanku potrdil tudi državni sekretar na ministrstvu za notranje zadeve Andrej Špenga, ki o podrobnostih postavitve ograj na zahtevnem terenu v Halozah ni želel zaradi tajnosti dokumentov govoriti. ""Če vam o tem danes razlagam, potem to več niso ukrepi,"" je dejal Špenga. Kot je povedal, je bil sestanek namenjen predvsem seznanitvi lokalnih skupnosti z dejavnostmi vlade, saj želijo biti odgovorni do državljanov. Spomnil je, da je na poti iz Grčije proti Sloveniji okoli 30.000 prebežnikov, hkrati pa sosednje države napovedujejo, da lahko pride do zmanjšanja pretoka proti njim.
""Gre izključno za tehnične ovire, ki bodo usmerjevalne narave, za začasne ovire, ki bodo usmerjale tok migrantov na meji s Hrvaško. Predvsem želimo zagotoviti varnost vseh ljudi, tako migrantov kot lokalnega prebivalstva,"" je še zagotovil Špenga.
Ograja tudi na območju BrežicS postavitvijo ograj naj bi v sredo začeli tudi na brežiškem koncu, neuradno pa je s takšno namero seznanjen tudi župan Podčetrtka Peter Misja. Kot je dejal, uradno seznanitev pričakuje v sredo. Pojasnil je, da je v njihovi občini okoli polovica od 16 kilometrov meje s Hrvaško lažje prehodna, in sicer prek reke Sotle, zato pričakuje, da bodo ograjo postavili na tem območju.
Razvojna banka Sveta Evrope Sloveniji odobrila 1,5 milijona evrov pomoči v okviru begunske krize 
Hrvaška pripravljena na slovensko ograjo, Avstrija odločitev Ljubljane pozdravlja
Cerar: Na poti iz Grčije v Slovenijo okoli 30.000 prebežnikovNa poti iz Grčije v Slovenijo je okoli 30.000 prebežnikov. ""Zato smo se odločili, da bomo na schengenski meji postavili tehnične ovire,"" je pojasnil Cerar in dodal, da bodo le usmerjale razpršene prebežnike proti nadzornim vstopnim točkam in omogočale sprejem v Slovenijo v obvladljivem številu. ""Slovenska meja pa še naprej ostaja odprta,"" je poudaril. 
""Kot človeku mi je težko, ko postavljamo tehnične ovire. Ne želim si Evrope, ki bi se zapirala,"" je še pojasnil Cerar, vlada pa pač mora zagotoviti varnost državljanov in prebežnikov, preprečiti humanitarno katastrofo ter seveda varovati schengensko mejo.
Slovenija bo nadzor krepila sorazmerno z nastalim položajem, o ukrepih pa bo obveščala EU. Postavitev tehničnih ovir na meji pa je predstavil tudi dozdajšnjemu hrvaškemu premierju Zoranu Milanoviću in avstrijskemu kanclerju Wernerju Faymannu.
Slovenija ne bo imela prehodnih centrovNotranja ministrica Vesna Györkös Žnidar je ob tem opozorila, da je pretok prebežnikov čez zunanje meje prevelik, saj prebežniki prehajajo nenadzorovano, kar čez dve zunanji meji EU-ja. Svojim EU-kolegom pa je razložila, v kakšnem položaju se je znašla Slovenija, da je skozi njo šlo skoraj 180.000 prebežnikov, kar je osem odstotkov prebivalstva Slovenije. Na drugi strani pa ima od vseh držav na balkanski poti najmanjše kapacitete in zmožnosti.
""Ključno sporočilo je bilo, da Slovenija po vseh močeh izvaja schengen,"" je dejala. Notranjim ministrom pa je med drugim sporočila, da Slovenija ne bo privolila v to, da bi se pri nas uredili prehodni centri za prebežnike, saj smo premajhni. Odgovornost pa bi morale prevzeti zunanje države.
Ena težjih vladnih odločitevOdločitev za postavitev ograje bo ena težjih odločitev, kar jih bo morala sprejeti vlada, je za Radio Slovenija pojasnil predsednik DZ-ja Milan Brglez. ""Gre za zavarovanje schengenske meje, pa ne samo zaradi tega, gre konec koncev za ukrepe, ki jih mora sprejeti Slovenija sama, ker ni prave solidarnosti znotraj Evropske unije. Vidimo, da skupna politika ne deluje na tak način, da bi lahko zamejila ali vsaj upočasnila tok migrantov,"" je pojasnil.
"
http://www.rtvslo.si/evropska-unija/brez-popisa-ni-pravic-eu-za-vzpostavitev-sredisc-na-balkanski-poti/378268,prebežniki,"
					9. november 2015 ob 21:43,zadnji poseg: 9. november 2015 ob 22:28
					Bruselj - MMC RTV SLO, STA","
K. Št.
","""Brez popisa ni pravic""': EU za vzpostavitev središč na balkanski poti","Luksemburški minister za migracije Jean Asselborn je razkril, da EU načrtuje vzpostavitev središč za popis in identifikacijo prebežnikov na balkanski poti, tudi v državah Zahodnega Balkana.
""Vedeti moramo, kdo trka na naša vrata,"" je dejal na izrednem zasedanju notranjih ministrov EU-ja o begunski krizi Jean Asselborn. Notranji ministri so se zavezali k doslednemu izvajanju že sprejetih odločitev in se zavzeli za krepitev prizadevanj za povečanje sprejemnih zmogljivosti.
Poleg pospešitve vzpostavljanja središč za obravnavo prebežnikov, imenovanih hotspots, v Italiji in Grčiji, ta bodo delovala do konca novembra, so se ministri zavzeli tudi za preučitev koncepta t. i. središč za obravnavo prebežnikov na zahodnobalkanski poti. Gre za središča za obravnavo prebežnikov v državah, ki nimajo hotspotov, da bi zagotovili dostop do mednarodne zaščite prosilcem za azil oziroma vrnitve nezakonitih prebežnikov, piše v sklepih.
Premestitev beguncev znotraj EU-jaMinistri so ob tem znova pozvali vse članice, naj si prizadevajo k pospešitvi izvajanja načrta o premestitvi beguncev znotraj Unije. Članice naj bi do 16. novembra sporočile svoje zmogljivosti za premestitev in imenovale osebi za zvezo z Italijo in Grčijo. Od predvidenih 160.000 premestitev jih je bilo do zdaj izvedenih le 118 iz Italije in 30 iz Grčije. Slovenija ima sprejemne zmogljivosti za 7.000 ljudi, zavezala pa se je k zagotovitvi še dodatnih 2.000 mest.
V duhu načela 'brez popisa ni pravic' so se ministri zavezali, da bodo države članice izkoristile možnosti, ki jih omogoča evropska zakonodaja. To so obravnava prošenj za azil na mejah ali v tranzitnih območjih, pospešeni postopki, zavrnitev večkratne prošnje za azil, prisilni ukrepi, kot skrajna možnost tudi zadržanje osebe za obdobje, ki je potrebno za izvedbo vseh postopkov.
EU naj bi v strategiji med drugim pojasnil pogoje za pridobitev azila, politiko vračanja nezakonitih prebežnikov, pravilo popisa v prvi državi prihoda in to, da prosilci za azil nimajo pravice izbirati ciljne države.
Bilateralni dialogi z državami izvoraMinistri so prav tako pozvali Evropsko komisijo, naj zagotovi praktične rezultate glede vračanja v bilateralnih dialogih z Afganistanom, Marokom, Nigerijo, Pakistanom, Tunizijo in Turčijo. Prav tako so ponovili potrebo po zagotavljanju ustreznega nadzora na zunanjih mejah, tudi v sodelovanju z Evropsko agencijo za zunanje meje, po potrebi tudi s Frontexovimi silami za hitro posredovanje na zunanji meji. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/rekordno-stevilo-prosilcev-za-azil-na-svedskem-nemcija-krci-pravice/378239,prebežniki,"
					9. november 2015 ob 15:36,zadnji poseg: 9. november 2015 ob 20:47
					Berlin, Bruselj, Stockholm - MMC RTV SLO, STA","
K. Št.
","Rekordno število prosilcev za azil na Švedskem, Nemčija krči pravice","Medtem ko se Švedska in Norveška spopadata z rekordnim številom prošenj za azil, predvsem prebežnikov iz Afganistana, Nemčija ukinja avtomatično pravico do združitve družin.
Po besedah govorca nemške vlade Steffena Seiberta so trenutno združitve beguncev z drugimi člani družine nemogoče, saj se nemške oblasti na vso moč trudijo, da popišejo in nastanijo tiste prebežnike, ki so že prišli v Nemčijo in še prihajajo iz Sirije. ""Če  pogledamo realno stanje po državi, je vsem lahko jasno, da združevanja družin pod temi pogoji preprosto niso mogoča,"" je povedal Seibert in dodal, da ta ukrep ne bo zajemal spremembe nemške zakonodaje.
Seibertove napovedi sledijo po novih sporih znotraj nemške vladne koalicije, ki so izbruhnili v petek, potem ko je notranji minister Thomas de Maziere očitno vlado ujel nepripravljeno in pozval k omejitvam pri podeljevanju azila sirskim beguncem. A zdaj Seibertove izjave nakazujejo, da se je vlada premaknila v smer, ki jo je nakazal notranji minister, torej da se sirskim beguncem v Nemčiji ne onemogoči združevanje s člani njihovih družin. Poleg tega je pozval še k časovni omejitvi pravice do bivanja za sirske begunce na eno leto.
Iz Švedske in Norveške pa poročajo, da so v preteklem tednu zaznali rekorden prihod prebežnikov.
Na Norveškem in Švedskem porast prihoda prebežnikovPo podatkih švedske agencije za migracije so od 2. novembra do nedelje našteli 10.201 novih prošenj za azil. Od tega je bilo kar 4.333 prosilcev iz Afganistana, med njimi kar 2.933 mladoletnikov brez spremstva, 2.719 iz Sirije in 1.405 iz Iraka. Švedska letos pričakuje od 140.000 do 190.000 prošenj za azil - še poleti so jih pričakovali pol manj.
Več kot polovica prebežnikov na Norveško prihaja čez mejni prehod Storskog na kopenski meji z Rusijo, daleč v Arktiki. Številni ta avtocestni prehod prečkajo na kolesih, saj peš to ni dovoljeno. Norveška premierka zavrača vse glasnejše pozive, naj prehod zapre, in pravi, da bi se s tem težava le preselila na druge dele okoli 200-kilometrske meje. Norveški direktorat za migracije je danes sporočil, da so pretekli teden prejeli 2.452 prošnji za azil, od tega 899 Afganistancev, 692 Sircev in 228 Iračanov.
Bruselj Hrvaški 16 milijonov evrovHrvaška bo od EU-ja dobila 16,43 milijona evrov nujne pomoči za okrepitev policistov na hrvaško-srbski meji kot tudi za izboljšanje razmer v začasnih nastanitvenih centrih. Finančna pomoč Bruslja prihaja iz Sklada za notranjo varnost - meje in vizume ter iz Sklada za azil, migracije in vključevanje,  sprostili so po 3,99 milijona in 12,43 milijona evrov. Evropska komisija je pomoč namenila financiranju ukrepov, ki jih je Hrvaška sprejela od 16. septembra. 
Omenjena pomoč je del rednih sredstev iz evropskih skladov, ki jih bo Hrvaška prejela za izvajanje nacionalnih programov za obdobje 2014-2020. Nacionalna programa sta v zadnjih fazah pogajanj in predvidevata osnovni znesek 17,1 oziroma 35,6 milijona evrov, pojasnjujejo v Bruslju. Evropska komisija je prejšnji teden odobrila 10,17 milijona evrov nujne pomoči Sloveniji pri spopadu z migracijskimi tokovi.
Evropski komisar za migracije, notranje zadeve in državljanstvo Dimitris Avramopulos je ob tej priložnosti zatrdil, da pomoč Hrvaški dokazuje ""podporo komisije članicam EU-ja, ki se spopadajo z vse močnejšimi migrantskimi pritiski"".
 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/v-azilnem-centru-na-bozicnem-otoku-izbruhnili-nemiri/378208,prebežniki,"
					9. november 2015 ob 10:11,zadnji poseg: 9. november 2015 ob 12:53
					Sydney - MMC RTV SLO, Reuters","
B. T.
",V azilnem centru na Božičnem otoku izbruhnili nemiri,"V azilnem centru na avstralskem Božičnem otoku so po smrti enega izmed azilantov izbruhnili nemiri, azilanti so podirali ograje in zanetili požar, zato so morali nekateri varnostniki zapustiti območje.
Incident v centru za tujce na Božičnem otoku, kamor so avstralske oblasti nastanile več tisoč prosilcev za azil, se je zgodil, potem ko je v nepojasnjenih okoliščinah umrl prosilec za azil, ki je pobegnil konec tedna. Moškega so identificirali kot iranskega Kurda, ki je v Avstraliji zaprosil za azil, z Božičnega otoka pa je skušal pobegniti v soboto. Njegovo truplo so reševalne ekipe našle v nedeljo na obali, pod otoškimi klifi.
Avstralski urad za priseljevanje je potrdil, da je v centru, kamor naseljujejo prosilce za azil, nastala gmotna škoda, a da ni bil nihče poškodovan. V uradni izjavi so zapisali, da so nekateri prebivalci centra izkoristili miroljuben protest ter sprožili nemire in začeli uničevati lastnino. Poškodovali naj bi zdravstvene, izobraževalne in športne prostore ter zanetili nekaj manjših požarov. V izjavi za javnost so zapisali še, da naj bi bile razmere napete in da so morali zaradi varnostnih razlogov odpoklicati nekaj varnostnikov.
""Dovolj imamo načina, kako ravnajo z nami""Kot je poročal Radio Nove Zelandije, naj bi razmere na otoku ušle izpod nadzora in da so se nemiri začeli, ko je eden izmed azilantov stražarja spraševal, kaj se je zgodilo z žrtvijo, ta pa ga je udaril. ""Zatem so podrli ograje, prebovalci ločene enote so se pridružili drugim, v poslopje centra pa so začeli metati pločevinke,"" je povedal tiskovni predstavnik novozelandske laburistične stranke Kelvin Davis, ki je pred kratkim obiskal center.
Eden izmed prebovalcev centra, ki ni želel biti imenovan, je za novozelandski radio pojasnil: ""Vsi so zelo jezni, saj imamo vsi dovolj načina, kako ravnajo z nami,"" je dejal. ABC News pa je navajal pričanje 25-letnika, ki je dejal, da se boji za svojo varnost. ""Ognje netijo povsod, vdrli so v jedilnico, v skupne prostore. Po kompleksu se v avtomobilih vozijo varnostniki, ki si le ogledujejo razmere, nihče nam ne pomaga,"" je povedal 25-letni prosilec za azil.
Sporna avstralska priseljenska politikaNa Božičnem otoku, 2.650 kilometrov od Pertha v Avstraliji in približno 400 kilometrov južno od Indonezije, avstralske oblasti naseljujejo tujce, ki pridejo v državo in zaprosijo za azil, pa tudi državljane drugih držav, ki jim zaradi kriminalnih dejanj niso odobrili vizumov za bivanje v Avstraliji in čakajo na izgon iz države. Med njimi je največ Novozelandcev. Prosilce za azil naseljujejo tudi na otoku Manus v Papui Novi Gvineji in otoku Nauru v južnem Tihem oceanu, avstralska priseljenska politika pa je tarča kritik številnih človekoljubnih organizacij.
V centru na Božičnem otoku zaprti prebežniki se že dolgo pritožujejo nad razmerami in še posebej nad tem, kako tam z njimi ravnajo.
"
http://www.rtvslo.si/slovenija/v-pricakovanju-30-000-novih-prebeznikov-vlada-sprejela-dodatne-nujne-ukrepe/378197,prebežniki,"
					9. november 2015 ob 08:37,zadnji poseg: 9. november 2015 ob 22:42
					Ljubljana - MMC RTV SLO, STA","
B. V., T. H. 
","V pričakovanju 30.000 novih prebežnikov vlada sprejela ""dodatne nujne ukrepe""","Vlada je presodila, da obstaja resna verjetnost, da se bo Slovenija v kratkem morala spopasti s težko obvladljivim številom prebežnikov, kar lahko vodi v humanitarno izjemno zaostrene razmere.
Po zadnjih podatkih policije so nastanitveni in sprejemni centri sicer prazni, toda že v sredo ali najpozneje četrtek lahko pričakujemo kar od 20.000 do 30.000 beguncev, je pred sejo vlade pojasnil zunanji minister Karl Erjavec.
Iz vladnega urada za komuniciranje pa so po seji sporočili, da se je vlada današnji seji seznanila z aktualnimi informacijami o pričakovanem povečanem pritoku beguncev oz. migrantov po t. i. balkanski poti in hkratni možnosti, da bosta Nemčija in Avstrija začeli ožiti njihovo sprejemanje.
Na podlagi teh informacij je vlada presodila, da obstaja resna verjetnost, da se bo Slovenija v kratkem morala spoprijeti s težko obvladljivim številom beguncev oz. migrantov, kar lahko vodi v humanitarno izjemno zaostrene razmere. Še toliko težje posledice lahko nastopijo v prihajajočem zimskem času in ob omejenih kapacitetah za ustrezno zavetišče ljudi na poti.
""V svoji odgovornosti za življenja ljudi in nemoteno delovanje države je vlada na današnji seji pripravila dodatne nujne ukrepe za obvladovanje migracijskih tokov, vključno s potrebnimi ukrepi za varovanje schengenske meje,"" so zapisali in dodali, da se bodo ti ukrepi po potrebi začeli izvajati v prihodnjih dneh.
Bodo postavili ograjo na južni meji?Za zdaj še ni jasno, ali so se odločili za postavitev tehničnih ovir na meji. Predsednik vlade Miro Cerar bo imel verjetno v torek okoli poldneva novinarsko konferenco, na kateri bo javnosti pojasnil podrobnosti, je po seji novinarjem povedal predsednik SD-ja Dejan Židan.
Tudi Židan namreč podrobnosti ni želel razkriti, saj je bila seja vlade zaupne narave. Dejal je le, da je vlada soglasno potrdila predloge dveh ministrstev.
V enem dnevu do zdaj največ 12.616 prebežnikovPo ocenah lahko v sredo ali najpozneje četrtek pričakujemo od 20.000 do 30.000 prebežnikov, kar je precej več, kot jih je v Slovenijo dnevno vstopalo do zdaj.
Največ prebežnikov je na območje Slovenije po podatkih, objavljenih na spletni strani policije, vstopilo 21. oktobra - 12.616.
Ovire so že pripravljeneTehnična sredstva za zavarovanje meje so pripravljena, potrebna je samo politična odločitev, je povedala tudi notranja ministrica Vesna Györkös Žnidar danes v Bruslju. Na vprašanje, ali bo odločitev sprejeta danes na seji vlade, je odgovorila: ""Mislim, da bi se znalo zgoditi. Težko pa rečem, saj je to odvisno tudi od preostalih partnerjev.""
Odločitev je po njenih besedah odvisna od ocene stanja in od ukrepov sosednjih držav, saj je Slovenija vpeta v verigo in ni sama na balkanski migracijski poti.
Okoliščina, na katero mora biti Slovenija kot majhna država z omejenimi zmogljivostmi še posebej pozorna, je krepitev migracijskega toka, je še izpostavila ministrica.
Slovenija pričakuje dodatno pomoč za varovanje schengenske mejeGyörkös Žnidarjeva pa od EU-ja pričakuje dodatno pomoč s finančnimi sredstvi in policisti za varovanje schengenske meje.
Slovenija v tem trenutku še varuje schengensko mejo, vendar prihaja do množičnega in na trenutke tudi nasilnega prehoda državne meje, zato pričakuje krepitev pomoči Evropske unije, je pred izrednim zasedanjem notranjih ministrov EU-ja o begunski krizi v Bruslju pojasnila ministrica.
Moje ključno sporočilo danes bo, da Slovenija v tem trenutku še varuje schengensko mejo, kolikor ji okoliščine dopuščajo. Prihaja do množičnega in na trenutke tudi nasilnega prehoda državne meje, evropska pravila niso prilagojena razmeram, je odgovorila ministrica na vprašanje, koliko časa lahko Slovenija še varuje schengensko mejo brez tehničnih ovir.
Napovedi, da migracijski tok ne bo pojenjalZato ministrica danes pričakuje potrditev Evropske komisije, da Slovenija ravna, kot je pravilno in mogoče. Pričakuje tudi poglobitev pomoči Sloveniji pri varovanju schengenske meje. Če se to ne bo zgodilo, pa pričakuje pojasnila Evropske komisije, kako naprej, je poudarila Györkös Žnidarjeva ob prihodu na izredni sestanek ministrov o begunski krizi.
Vse to Slovenija po ministričinih besedah pričakuje zlasti glede na napovedi, da migracijski tok ne bo pojenjal, ter ob dejstvu, da se Slovenija intenzivno pripravlja na uporabo tehničnih sredstev z namenom zagotavljanja nadzorovanega obvladovanja migracijskega toka na schengenski meji, ki do naše meje prihaja neprečiščen kar čez dve zunanji meji EU-ja.
""Slovenija je majhna država, najmanjša na balkanski poti, ki si politike odprtih meja ne more privoščiti, in dejansko moramo storiti vse, da se v Sloveniji ne nakopiči tako število migrantov, ki jih Slovenija ne bi mogla oskrbeti. Pričakujem, da bo EU vložil vse napore v to, da se schengen varuje,"" je še izpostavila ministrica.
Slovenija ne želi ""hotspotov""Notranji ministri bodo danes razpravljali tudi o ideji za vzpostavitev posebnih središč za obravnavo beguncev, ki bi bili dodatek k že obstoječim središčem za obravnavo beguncev in prebežnikov, imenovanim 'hotspot', ki obstajajo v državah ob zunanji meji Unije, v Grčiji in Italiji.
Ministrica je izpostavila, da gre za popolnoma nov koncept in da pričakuje, da bo komisija še dodatno pojasnila, za kaj pravzaprav gre. Slovenija po njenih besedah ""v nobenem primeru ne bo privolila v nič, kar kakor koli spominja na hotspot"", saj je treba hotspote vzpostaviti na zunanjih mejah EU-ja, kjer dejansko prihaja do nenadzorovanega vstopa v Unijo.
Združili močiNa mejni prehod Dolga vas je sicer danes prispelo 50 madžarskih policistov, ki prihajajo v okviru policijske pomoči evropskih držav pri delu ob prihodu prebežnikov. Pri nadzoru schengenske meje slovenskim policistom ta hip tako skupno pomaga 150 kolegov iz tujine.
Györkös Žnidarjeva je ob tem potrdila navedbe, da je tudi Hrvaška ponudila pomoč s 50 policisti, a jo je Slovenija zavrnila. ""V tem trenutku ocenjujemo, da je primerneje, da te svoje zmogljivosti uporabi za obvladovanja migracijskega toka, ki k nam prihaja neprečiščen, sploh glede na to, da Hrvaška ne izpolnjuje svojih obveznosti po pravilih EU-ja,"" je pojasnila.
"
http://www.rtvslo.si/tureavanture/glej-ga-sloven-c/luka-iz-ceske-kjer-se-dan-zacne-s-pivom-ki-je-cenejse-kot-voda/378076,prebežniki,"
					9. november 2015 ob 06:27
					Ljubljana - MMC RTV SLO","
Anja P. Jerič
","Luka iz Češke, kjer se dan začne s pivom, ki je cenejše kot voda","""Stereotip nogavic pod sandali se mi je zdel, preden sem prišel v Prago, prenapihnjen, vendar sem kaj kmalu ugotovil, da velja še danes,"" pravi Luka Dobravc iz Prage.
Luka se giblje med Varšavo, Dunajem in Prago, saj mu to dovoljuje tudi njegovo delo izdelovalca spletnih aplikacij. V Pragi ga navdušujejo neskončne možnosti za kulturno udejstvovanje in izbira piva, mesto pa ponuja tudi veliko možnosti za razvoj in poklicni uspeh. Spoznal je sicer tudi, da Čehi niso ravno najbolj odprti do drugih in da je prijazen pozdrav ob vstopu v restavracijo bolj domena tujcev kot domačinov, da pa imajo s Slovenci kljub temu kar nekaj podobnih navad.
Študirali ste na FDV-ju v Ljubljani in tudi v Varšavi, se preselili v Prago, vmes živeli na Dunaju, zdaj pa ste spet v Pragi. S čim se ukvarjate, da ste tako ""leteči""?Že od malih nog sem rad gledal zemljevide, računal razdalje med mesti in se spraševal, kdo in zakaj živi tam. V nekem trenutku v zgodnjih najstniških letih me je presenetilo, kako miselno oddaljeni sta mi Nemčija in Francija, geografsko pa tako blizu, saj sem lahko tam v le nekaj urah vožnje iz Ljubljane. Dobil sem občutek, da je Slovenija izjemno majhna oziroma da je moj prostor udejanjanja v prihodnosti precej omejen, a kaj hitro ugotovil, da je to le v moji glavi, saj živimo v sodobni Evropi, kjer ni meja, in četudi je in bo Slovenija vedno moj dom, ni razloga, da bi bil moj življenjski prostor omejen zgolj znotraj njenih meja. Zato sem iskal rešitev, kakšno delovno panogo izbrati, ki bi mi omogočala dinamiko, potovanja, življenje v različnih mestih in ne omejenost na le eno lokacijo. Možnosti sta bili dve, turizem ali informacijska tehnologija. Izbral sem drugo in zdaj se ukvarjam z izdelavo spletnih aplikacij, zato lahko delam od koder koli in za kogar koli, lokacija ni pomembna, potrebujem le spletno povezavo, računalnik in znanje. Vsekakor bi v isti panogi lahko obtičal zgolj na enem mestu, vendar sem zavestno iskal takšne poslovne priložnosti, ki niso povezane z neko točno določeno lokacijo.
Glede na to, da ste zamenjali že več mest in držav bivanja - katera je tista značilnost v nekem mestu, ki jo najprej opazite (ljudje, prevoz, okolica, kulinarika ...)?Najprej opazim okolico, torej arhitekturo, naravo in urejenost mest. Praga je tu v samem vrhu, saj je polna prelepih starih stavb, in to ne le v centru, ampak skoraj povsod v mestu. V tem smislu je podobna Dunaju, ki je prav tako prelep, le da se mi zdi tam vse preveč izumetničeno, urejeno, poravnano, v Pragi pa je malo bolj kaotično, neurejeno in bolj pristno. Torej Dunaj deluje kot klasični muzej, ki ga obiščeš, se pazljivo sprehodiš skozenj in odideš, Praga pa kot interaktivni muzej, v katerega prideš in kar kliče po tvoji interakciji, bodisi je to sproščanje v parkih, sprehodi, čolnarjenje na Vltavi, obiskovanje galerij ali druženje ob pivu na zahradkah (letni vrt), kar daje občutek domačnosti.
Zatem nastopijo ljudje, saj ti poleg okolice najbolj opredeljujejo ozračje mesta. Tu lahko rečem, da so Čehi precej podobni Avstrijcem in oboji delno podobni nam. So rahlo introvertirani in zaprti vase. Največja razlika, ki sem jo opazil, je gostoljubnost v javnih uradih, restavracijah, hotelih in na javnih mestih. Na Češkem so precej slabi v gostoljubnosti in mnogokrat se zdi, kot da jim je odveč, da imajo opravka s teboj. Redki so nasmehi, pozdravi, dobrodošlice, ko prideš nekam, četudi na isto mesto zahajaš že dlje časa. Kot zanimivost naj povem, da mi na začetku ni bilo jasno, kako takoj ugotovijo, da sem tujec in začnejo pogovor v angleščini, še preden spregovorim besedo, kaj kmalu sem ugotovil, da me izda vljuden pozdrav, ki jim ga vedno namenim, ko vstopim v prostor. Tu pač prideš v restavracijo, se usedeš in naročiš, pozdravi ob vstopu ali kakršna koli interakcija so odveč. V tem smo Slovenci veliko boljši in človek ima večji občutek gostoljubnosti.
Kulinariko opaziš malo pozneje oziroma ni tako pomembna, ko zamenjaš prebivališče. Hrana je tu precej podobna s poudarkom na mesu, izjemno pa pogrešam mediteranski priokus in morsko hrano.
Kaj vas je najbolj presenetilo, ko ste prišli v Prago?O Pragi sem slišal marsikaj - od tega, kako čudovita, kulturna, poceni in zanimiva je, do tega, kako smešni so Čehi in koliko tujcev živi tu. Nekatere stvari so bile resnične, nekatere ne. Najbolj me je presenetilo, da je v Pragi in na Češkem tako številčna vietnamska populacija. Uradno predstavljajo že skoraj 1 odstotek češkega prebivalstva in večina jih živi v Pragi, kjer imajo status manjšine na lokalni ravni. Število se je precej povečalo šele v zadnjih letih, saj jih je bilo leta 2001 okoli 18.000, leta 2011 pa že 83.000. So dobro organizirani in povečini imajo v lasti trgovinice, imenovane ""Potraviny"", kjer dobiš vse od šampona do paradižnika. Stojijo na vsakem vogalu, v radiju 100 metrov od mojega doma jih je vsaj 20. Poleg tega na obrobju mesta v halah propadlih tovarn vodijo svoj nakupovalni center, jaz mu rečem vietnamski BTC, kjer dobiš vse - od suhe robe, ognjemetov, keramičnih ploščic, pohištva, kozmetike, igrač, oblek, eksotične hrane do bančnih storitev, zavarovanj in marsikaj.
Govorite češko? Če je pri slovenščini najtrši oreh dvojina, česa se tujec najtežje nauči pri češčini?Češko govorim slabše, kot bi pričakoval. V primerjavi z drugimi slovanskimi jeziki sem predvideval, da je češčina bolj sorodna slovenščini, saj imamo veliko istih besed, vendar pa imam še vedno rahle težave z izgovarjavo nekaterih izrazov. To je zato, ker sem se prej naučil poljščine, zato jezika včasih kar malo mešam. Zanimivo je bilo prvič, ko sem poskusil govoriti češko in mi je bilo težko obdržati resen izraz na obrazu, ko sem izogvarjal njihove besede, saj se sliši, kot bi se pogovarjal z majhnimi otroki. Vse deluje, kot da govorijo le v pomanjševalnicah, skratka prisrčno smešno. Občutek imam, da je lažje brati kot pa slišati češčino, saj je mnogo besed podobnih slovenskim, le izgovarjava je drugačna.
Najtežje se mi je bilo naučiti izgovarjavo črke 'ř', ki je zelo pogosta. Recimo v številki tri (tři), ta črka vključuje tihi r, ki mu sledita 'š' oziroma 'ž' in še danes ne vem, če ga pravilno izgovarjam. Prve mesece sem se zato izogibal tej črki v pogovorih z domačini, in če me je kdo vprašal, kdaj se dobimo, sem raje rekel čez dve ali štiri ure namesto tri.
Pa obstajajo tudi kakšni ""false friends"", kot rečemo po angleško, torej podobne ali enake besede, ki pa imajo drugačen pomen?Mislim, da jih je kar nekaj. Verjetno mnogim poznan ""false friends"" izraz je ""foukat"", ki se sliši identično kot spolno občevanje v slovenščini, pri njih pa to pomeni pihati in ga uporabljajo vsakodnevno, recimo ""Jak nafoukat kolo"" (Kako napihniti kolo). Zanimiva je tudi ""otrok"" (v slovenščini otrok), v češčini pa to pomeni suženj. Nedavno pa sem v svojem izrazoslovju zasledil še eno cvetko, redno sem namreč za izraz ""prijatelj"" uporabljal češki ""přítel"", ki sicer pomeni podobno, vendar pa ima močno konotacijo za bližnje razmerje, torej le najboljši prijatelj, življenjski sopotnik oziroma ko sta fant in dekle v razmerju. Čehi za prijatelj/-ica namreč uporabljajo izraz ""kamarad/-ka"", ki je brez konotacije. Le mislim si lahko, kako čudno se je zdelo domačinom, da je prav vsakdo moj ""přítel"", a so verjetno razumeli, da preprosto napačno uporabljam jezik.
Koliko Slovencev po vaših predvidevanjih živi v Pragi, se kaj družite?Predvidevam, da nas je več sto, natančneje bi težko reči, saj smo različnih generacij, interesov in navad. Predvsem pa je težko reči, saj je razlika med temi, ki so ustaljeni tu, in tistimi, ki pridejo le za krajše oziroma daljše obdobje. Praga je zelo pretočno mesto in veliko Slovencev pride na študij ali delo za nekaj let, nato pa odide. Družim se z manjšim krogom Slovencev, ki sem jih tu spoznal po naključju, redno namreč obiskujem Slovenijo, zato tu nimam takšne potrebe po oblikovanju družbe znotraj narodnih okvirov. V mojem družabnem krogu so posamezniki iz več kot 15 držav, kar je mnogo bolje, kot če bi imel le slovensko družbo, saj tako ni koncentracije enega naroda (jezika) in pogovor je bolj vključujoč, saj uporabljamo češki oziroma angleški jezik. Če pa bi nas bilo recimo v družbi veliko iz Slovenije, bi hitro preklopili na slovenščino in iz pogovora izključili druge. Organiziranega formalnega druženja je bolj malo ali pa se ga sam ne udeležujem, vendar v kratkem načrtujemo nekaj organiziranih druženj.
Slovenija in Češka sta imeli od osamosvojitve naprej precej podoben razvoj, dolgo sta veljali za najrazvitejši in najuspešnejši državi nekdanjega komunističnega bloka. Obe sta se relativno brez težav osamosvojili, se leta 2004 pridružili EU-ju, sta članici Nata. Kdaj pa so se po vašem mnenju pokazale razlike v razvoju obeh držav, kateri so bili najpomembnejši dejavniki za to?Da, imeli smo podoben razvoj, Slovenija je celo prva dobila evro in veljala za uspešnejšo od Češke, ob nastopu krize pa se je naša hišica iz kart sesula, češka pa le malo razpadla in se hitreje pobrala. Zato so nas nedavno prehiteli v BDP-ju, gospodarska klima je bolj pozitivna in v zadnjem času opažam, da Čehi kar pogosto z rahlo ironijo načenjajo pogovor o trenutnem slabem gospodarskem stanju v Sloveniji. Pred leti se to ne bi zgodilo nikoli in le čakam na trenutek, ko bom tudi sam zamenjal izraz ""To je češko"" v ""To je slovensko"".
Njihovemu uspehu je verjetno botrovala vpetost Češke v mednarodno poslovno okolje in odprtost, morda zaradi srednjeevropske lokacije nase gledajo kot na del večje svetovne entitete. Zato nimajo takšnega problema s tujimi naložbami in tudi bolj razmišljajo o poslovanju v tujini. Zdi se, da imajo več kolektivne in poslovne samozavesti v nasprotju z nami, kjer so posamezniki (jih raje ne navedem, saj je bilo o njih napisanega že več, kot si zaslužijo) v svojem egoističnem zagonu želeli postati glavni na vasi in s tveganimi posojili kupovali podjetja in na koncu vse peljali v prepad. Menim, da na Češkem ni tako pomembno, da si glavni na vasi, ampak bolj, da si dober v tem, kar delaš. No, pri nas je to večina ugotovila šele v zadnjih letih.
V Pragi zagotovo živi tudi veliko tujcev. Na katerih področjih se odpira največ možnosti za zaposlovanje?Na prvem mestu je vsekakor turizem. Praga je svetovno znana prestolnica z več kot sedmimi milijoni turistov letno. Poznam mnogo uspešnih tujcev, ki so zaradi turizma prišli sem, odpri podjetja in se ustalili. Na drugo mesto bi postavil gostinstvo oziroma kulinariko. Domačini in turisti se pogosto zbirajo na pivu in dobrem kosilu, oboje je cenovno zelo ugodno, zato ne preseneča, da je na vsaki ulici, ne le v centru, več restavracij in barov. Samo v četrti Žižkov Praga, v bližini mojega doma, jih je več kot tristo in po neuradnih informacijah naj bi bila to četrt z največjo gostoto gostinskih objektov na svetu.
Ne smemo pozabiti, da je Češka obdana z gospodarsko močnimi državami, ima mednarodno naravnano poslovno okolje in je zato tu mnogo svetovnih korporacij, v katerih je zaposlenih nemalo Slovencev. Mnogo možnosti za zaposlitev je tudi v akademski in sferi in na področju umetnosti. Mesto kar poka po šivih zaradi domačih in tujih študentov in kar nekaj Slovencev je našlo službo v akademskih vodah. Kar se tiče umetnosti, je znano, da je Praga boemsko mesto in da ima skoraj vsaka ulica galerijo ali dve, vsaka četrt svoj teater, muzejov je veliko, neprestano se odpirajo razstave, bodisi na ulici, v parkih, galerijah, v veliko restavracijah nastopajo glasbeniki, možnosti so praktično neomejene.
Samo ste že omenili, da je Češka trenutno v odličnem gospodarskem stanju. Zadnji podatki Eurostata kažejo, da ima za Nemčijo drugo najnižjo stopnjo brezposelnosti v EU-ju (4,8 odstotka), pohvali se lahko tudi z najnižjim tveganjem revščine ali socialne izključenosti v 28-terici. Kakšna je češka ""skrivnost uspeha"" za tako dobro gospodarsko ""kondicijo""?Skromnost, sodelovanje in vpetost v mednarodno poslovno okolje. Tu je veliko mednarodnih korporacij in občutek imam, da Češka že dolgo časa gleda navzven, zunaj svojih meja, se uči in preudarno posluje. Tu so podjetja tujcem prodajali že davno pred krizo, ustanovili nova, poslovali dobro in okrepili gospodarstvo. V nasprotju s Slovenijo, kjer se držimo svojih ostarelih podjetij kot pijanec plota ali pa smo jih razprodali v času krize, ko so bila vredna najmanj. Močan dejavnik je lokacija Češke, saj je dejansko v srednji Evropi in meji na zelo uspešna gospodarstva Nemčije, Avstrije in Poljske. Delno k uspešnosti pripomore tudi lastna valuta češka krona, saj jo aktivno devalvirajo in tako povečjujejo izvoz. Danes je krona vredna manj kot pred petimi leti, kar pomeni, da so njihovi proizvodi cenejši, in se tako veča izvoz.
Glede na povedano si sploh želijo sprejeti evro?To je bilo eno izmed mojih prvih vprašanj domačinom in že pred leti so me gledali po strani, zakaj jih to sprašujem in zakaj bi sploh potrebovali evro. Menim, da je z nastopom gospodarske krize želja po evru popolnoma splahnela, o tem ni govora, ni razprav in vsekakor ni želja, da bi ga prevzeli v bližnji prihodnosti. Sentiment je, da so s krono ublažili učinek svetovne gospodarske krize.
Paradni konj češkega gospodarstva je zagotovo avtomobilsko podjetje Škoda. So Škodinim avtomobilom Čehi zvesti, kako cenovno dostopni so njeni modeli v primerjavi z drugimi, tujimi znamkami?Vsekakor so zvesti, vendar Škoda ni toliko na ulicah, kot je bil recimo yugo pri nas pred 20 leti. Opažam veliko starejših škod (favorit, estate ...), kar še posebej velja za četrti, ki so bolj odmaknjene od centra in v katerih je strandard rahlo nižji. Glede cene bi težko rekel, saj je javni prevoz tako dober, da ne poznam razmer na avtomobilskem trgu, vendar mislim, da ni cenejša, saj je v lasti Volkswagna.
V Sloveniji so že nekaj časa glavna tema prebežniki, ki čez našo državo želijo večinoma v Nemčijo. Češka je v nasprotju s Slovenijo pri vprašanju begunske krize zavzela zelo odločno stališče, saj ves čas odločno nasprotuje obveznim kvotam za porazdelitev beguncev po EU-ju, ki jih predlaga Evropska komisija. Konec oktobra so v državi potekali tudi protesti proti prebežnikom. Od kod ta strah in nastrojenost?Izpostavil bi dva vidika, ki sta povezana. Prvi je strah pred neznanim. Češka ima precej podobno relativno število tujcev kot Slovenija, zato lahko rečemo, da smo kot država podobno odprti. Razlika je, da je pri njih muslimanska populacija praktično neobstoječa, pri nas pa kar številčna. Razlog za takšen odziv je verjetno strah pred islamom, pred drugačnostjo. Po neki raziskavi večina Čehov še nikoli ni srečala ali govorila z muslimanom. Podoben položaj je v soseščini. Vzhodna Nemčija, kjer so bili veliki protesti proti priseljencem, južna Poljska, Slovaška - vse te regije imajo neznatno število muslimanov in od tu verjetno izvira ta odpor pred neznanim. Javni odsev tega je politična retorika, kjer je celo trenutni predsednik Miloš Zeman govoril o dveh milijardah muslimanov na svetu, od severne Afrike do Indonezije, kot o antisemitih in rasističnih nacistih. Drug vidik je ideološki boj na ravni državna suverenost - EU. Češki politiki in analitiki predvidevajo, da obvezne kvote ne bi rešile ničesar, saj begunci ne bi želeli ostati na Češkem, ampak bi se namenili v zahodne oziroma severne države. Zato tako kot pri evru, ki ga Čehi ne želijo in ne potrebujejo, obvezne kvote dojemajo kot nespametno vmešavanje EU-ja v notranje zadeve in rušenje možnosti samoodločbe Češke republike.
Vodilni politiki torej, zaradi strahu ljudstva in občutka izgube suverenosti za tako nespametno rešitev, javno izražajo nestrinjanje z obveznimi kvotami, kar je verjetno dodatno podžgalo proteste, četudi vedo, da bodo begunce vseeno morali sprejeti.
Znan je podatek, da so Čehi izjemni pivci in da ima država največjo porabo piva na svetu. Obstaja kup znanih znamk, kot so Pilsen, Kozel, Budweiser, Staropramen. Katero je najbolj priljubljeno med domačini?Prav vsa, ki ste jih našteli (smeh). Na voljo je toliko vrst piva, da je težko določiti, katero je najbolj priljubljeno. Na mizah opažam vse, dodal bi morda še Gambrinus, ki je na voljo v večini restavracij, zato je verjetno zelo priljubljeno. V vsaki mali trgovinici najdeš tudi Branik, to je cenovno najugodnejše pivo (0,4 evra), ki je kar priljubljeno pri pogostih pivcih. Še nekaj vrst piva, ki ga pijejo domačini, so Cerna Hora, Bernard, Krušovice, Lobkovitz, Únětický in nešteto piv mikropivovarn. Vredno je omeniti, da je pivo res priljubljena češka pijača in tako kot pri nas pijemo kavo, oni pijejo pivo. Nemalokrat ob jutranjem zajtrku, ko jaz spijem kavo, domačini spijejo pivo ali dve pred službo.
Kateri je najbolj priljubljen šport v državi in kdo so najbolj priljubljeni športniki in športnice?Najbolj priljubljena športa sta nogomet in hokej. Zgolj Praga ima 14 nogometnih klubov in več stadionov, zato je obiskovanje tekem in rivalstvo med praškimi četrtmi pogosto. Hokej pa ima na Češkem dolgo zgodovino skozi celotno 20. stoletje in je dosegel vrhunec leta 1998, ko so zmagali na olimpijskih igrah. Kot zanimivost naj povem, da so Čehi tretji najštevilčnejši narod v NHL-ju, takoj za Kanadčani in Američani. Mnogo najslavnejših čeških športnikov izhaja prav iz teh športov. Med hokejisti sta najbolj priljubljena napadalec Jaromír Jágr in vratar Dominik Hašek, med nogometaši pa Pavel Nedvěd.
Kako Čehi preživljajo prosti čas?Podobno kot Slovenci - veliko izletov, potovanj, druženja. Malo manj športnih dejavnosti in namesto kramljanja ob kavi to počno ob pivu.
Izmed svojih sosedov - Nemcev, Avstrijcev, Slovakov in Poljakov, katere imajo Čehi najraje in proti komu imajo povedati največ pikrih besed?Na to temo sem bral zanimive raziskave. Čehi imajo najraje sebe in če bi lahko, bi imeli kar sebe za sosede. Sledijo Slovaki, kar me je začudilo, saj imajo v vsakdanjem življenju največ pikrih besed prav na njihov račun, kar gre verjetno pripisati življenju v skupni državi v preteklosti. Torej najraje imajo Slovake, ki pa jih hkrati tudi najbolj kritizirajo.
Brala sem zapis nekega Američana, ki na Češkem živi že več kot 20 let. V zapisu z naslovom ""Kako veste, da ste na Češkem?"" je naštel naslednje stvari - da moški pod sandali nosijo nogavice, da je pivo cenejše kot voda, da so povsod makova polja, da na tramvajih veljajo posebna pravila vedenja ter da si je treba obvezno že pred vrati sezuti čevlje, ko se pride na obisk. Bi se strinjali s temi opažanji?Stereotip nogavic pod sandali se mi je zdel, preden sem prišel v Prago, prenapihnjen, vendar sem kaj kmalu ugotovil, da to velja še danes in se ni nič spremenilo. Včasih gredo tudi v ekstreme, nekoč sem na nekem koncertu videl domačina z urejenimi hlačami, lepo srajco, kravato ter sandali in belimi nogavicami, takrat sem si z lahkim srcem rekel: ""Glej ga, Čeha"".
Pivo ni le cenejše kot ustekleničena voda, je cenejše kot čaj, kava, sok ali druge pijače, zato ne preseneča, da ga nekateri pijejo že ob zajtrku in da so Čehi največji pivci piva v svetovnem merilu. Torej, če ne maraš piva in se preseliš v Prago, ga skoraj moraš vzljubiti, saj je na vsakem koraku. Makovih polj je na podeželju kar nekaj, kar se mi ne zdi tako značilno češko, opažam pa, da je v ameriških medijih precejšnje zanimanje za makova polja v povezavi z opijem.
Tramvaji so bolj brez pravil, ljudje vstopajo, še preden so vsi izstopili in podobno, vendar ne opažam kakšnih večjih posebnosti, le da je malo bolj kaotično, kot recimo na Dunaju. Kar se tiče javnega prevoza, si zasluži Praga odlično oceno, saj je hiter, učinkovit, dobro razvejan po mestu in predvsem poceni, letna karta stane le 135 evrov (za avtobus, tramvaj in metro).
Sezuvanje čevljev ob vstopu v stanovanje je navada tudi v Sloveniji, zato tega nisem opazil kot posebnost, je pa res, da to počnejo tudi tu. 
IZ PRVE ROKE
Najbolj tipičen spominek
Spominki iz češkega stekla (Bohemian Crystal)
Politika: Vaclav Havel, Šport: Jaromir Jagr
Pivo 1-1,5 evra, kava 2 evra in več
Ahoj
Svíčková in pivo 
Sandali in bele nogavice. Drži.
O čem se trenutno največ govori
Najbolj tipično ime in priimek
Martin Novák 
"
http://www.rtvslo.si/svet/italijani-na-ladji-s-prebezniki-odkrili-clana-teroristicne-skupine/378152,prebežniki,"
					8. november 2015 ob 12:12,zadnji poseg: 8. november 2015 ob 12:51
					Rim - MMC RTV SLO, STA","
G. V.
",Italijani na ladji s prebežniki odkrili člana teroristične skupine,"Prejšnji mesec je italijanska policija na eni od ladij s prebežniki v Sredozemskem morju odkrila tunizijskega člana neke islamske teroristične skupine, ki so ga takoj vrnili v domovino.
Kot piše italijanski časopis La Repubblica, naj bi šlo za 38-letnega Bara Nasra Mehdija, ki je bil pred leti v Italiji že obsojen zaradi terorizma.
Italijanski policisti so po pisanju časopisa Mehdija odkrili 4. oktobra na ladji z več kot 200 prebežniki, ki so jih po rešitvi iz morja odpeljali na otok Lampedusa. Po odvzemu prstnih odtisov so odkrili, da se je predstavil z lažnim imenom.
Prav tako so ugotovili, da je bil leta 2008 aretiran v Italiji in nato zaradi terorizma obsojen na sedem let zapora in izgnan iz države. ""Novice niso razkrili, da bi se izognili preplahu,"" je še zapisala La Repubblica.
Policija v Agrigentu na Siciliji je 8. oktobra potrdila, da so aretirali Mehdija in še tri druge Tunizijce, ki imajo prepovedan vstop v Italijo. Ni pa navedla nobenih informacij o njihovih povezavah s terorizmom.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/grski-trajekti-vozijo-7-500-prebeznikov-na-poti-proti-atenam/378134,prebežniki,"
					8. november 2015 ob 08:08,zadnji poseg: 8. november 2015 ob 17:12
					Dobova, Šentilj, Atene - MMC RTV SLO, STA","
A. K. K., G. K., A. P. J.
","Grški trajekti vozijo, 7.500 prebežnikov na poti proti Atenam","Število beguncev, ki so ta konec tedna vstopili v Slovenijo, se je nekoliko umirilo. V soboto in nedeljo do 18. ure jih je v državo vstopilo 5.036, vendar je umiritev stanja verjetno bolj kratkotrajna, saj je po koncu stavke voznikov grških trajektov na poti že nov val beguncev.
Avstrijska odločitev o ograji do sredeNajveč prebežnikov iz Slovenije v Avstrijo prihaja v Špilju, zato bo avstrijsko notranje ministrstvo najpozneje v sredo sprejelo odločitev o načinu varovanja tega dela meje. Tiskovni predstavnik notranje ministrice Johanne Mikl-Leitner je za avstrijsko tiskovno agencijo APA napovedal, da bodo takoj zatem izvedli morebitne gradbene posege.
Mikl-Leitnerjeva je med petkovim obiskom v Špilju znova ponovila, da ne bo šlo za neprodušno zapiranje meje, ampak za zagotavljanje urejenega, nadzorovanega in varnega prehajanja meje ter varnosti ljudi. Po poročanju avstrijskih medijev naj bi avstrijsko notranje ministrstvo preigravalo tri možnosti, največ podpore naj bi imela začasna postavitev tehničnih pregrad, ki jih je mogoče tudi hitro umakniti. Manj pa naj bi bili naklonjeni gradnji dejanske neprodušne ograje, kot je to storila Madžarska.
Na Lezbosu zaradi stavke obtičalo 15.000 prebežnikovPo koncu stavke voznikov grških trajektov prebežniki znova lahko nadaljujejo pot z otokov v Egejskem morju proti zahodu. V Atenah tako pričakujejo okoli 7.500 prebežnikov, večinoma z otoka Lezbos. Že dopoldne so v bližnje pristanišče Pirej prispele tri ladje z okoli 5.600 ljudmi na krovu, eno ladjo še pričakujejo.
Zaradi stavke grških voznikov trajektov je prejšnji teden na otokih v vzhodnem Egejskem morju obtičalo več kot 25.000 ljudi, samo na Lezbosu pred obalo Turčije naj bi jih bilo okoli 15.000.
V Srbijo v enem dnevu skoraj 5.000 ljudiPo kratkem premoru se število prebežnikov znova povečuje tudi v Srbiji. V Preševu na jugu države so v soboto registrirali okoli 4.900 ljudi, medtem ko jih je bilo v prejšnjih nekaj dneh povprečno tisoč dnevno. Iz Preševa prebežnike vozijo v Šid ob meji s Hrvaško, od koder jih v dogovoru med srbskimi in hrvaškimi oblastmi z vlaki vozijo v tranzitni center v Slavonskem Brodu, ki lahko sprejme 5.000 ljudi.
"
http://www.rtvslo.si/slovenija/v-slovenijo-tokrat-najmanj-1-700-prebeznikov/378081,prebežniki,"
					7. november 2015 ob 22:07,zadnji poseg: 7. november 2015 ob 22:18
					Ljubljana - MMC RTV SLO, STA","
G. C.
",V Slovenijo tokrat najmanj - 1.700 prebežnikov,"V Slovenijo je do večera prispelo najmanj prebežnikov v času drugega begunskega vala, ki se je začel sredi oktobra, in sicer 1.700. Skupno je do zdaj v Slovenijo vstopilo nekaj manj kot 160.000 prebežnikov.
V Gruškovju so slovenski policisti sprejeli 20 kolegov iz Slovaške, ki jim bodo v prihodnjih tednih pomagali pri varovanju slovenske meje zaradi povečanih prehodov prebežnikov. Slovenskim policistom sicer že pomagajo kolegi iz Nemčije, Avstrije in Estonije. 
Policisti iz Slovaške bodo pomagali slovenskim kolegom v nastanitvenih in sprejemnih centrih v Šentilju, Gruškovju in Središču ob Dravi, po potrebi bodo sodelovali tudi v skupnih patruljah na zeleni meji. V ponedeljek pričakujejo še avstrijske in madžarske policiste. Do konca prihodnjega tedna pa še policiste iz nekaterih drugih evropskih držav. Skupno do konca prihodnjega tedna na območju Policijske uprave Maribor pričakujejo 100 tujih kolegov.
Cerar: Slovenija bo, če ne bo evropske rešitve, ukrepala samaPremier Miro Cerar je dejal, da bo morala Slovenija pri obvladovanju begunske krize, če ne bo evropske rešitve, ukrepati sama. 
Za Večerovo prilogo V soboto je na očitke, da bi zajezitev prebežnikov na meji pomenila represijo, odvrnil, da je lahko reči, da represija ni pravi odgovor. ""Toda povejte, kaj bi storili, če bi vam ljudje v hišo hodili drug za drugim? Nobena evropska država ne bo dovolila takšne situacije. Obstajajo meje, preko katerih Evropa ne more. V skrajnih situacijah bo treba te meje na koncu braniti z žico ali policijo ali celo vojsko,"" je dejal in dodal, da to ""ni več le neka hipotetična misel"". Država pa ne sme dovoliti, da bi bili ogroženi premoženje in ljudje.
Na vprašanje, zakaj je potrebna vojska na meji in kaj bi storila ob morebitni žični ograji, ko bi jo želela prečkati skupina prebežnikov, je premier opozoril, da tehnične ovire niso dovolj, če za njimi ni policijsko-vojaške patrulje, ki nadzira prostor. ""To pa nikakor ne pomeni, da bomo, razen seveda v nujni samoobrambi, uporabili strelno orožje zoper begunce,"" je poudaril in dodal, da bi bilo tisti hip, ko bi zoper begunce začeli uporabljati orožje, konec Evrope.
Ograja ni strokoven terminMinistrica za notranje zadeve Vesna Györkös Žnidar, ki je obiskala nastanitveni center v Gornji Radgoni, pa je dejala, da bodo tehnična sredstva uporabljena, če bo to potrebno.
Ministrica je razmere v centru ocenila kot izjemno dobre. Na vprašanje glede naročila ograje za varovanje slovenske meje v okviru begunskega toka je ministrica odgovorila, da pripravljajo celostne ukrepe za nadzorovanje migracijskega toka, kar pomeni, da bodo tehnična sredstva uporabljena, če bo to potrebno.
Podlaga za uporabo tehničnih sredstev po njenih pojasnilih obstaja v zakonu o nadzoru državne meje, dobre podlage za to so tudi v schengenskem zakoniku. Če bi ponovno prišlo do nenadziranega razprševanja prebežnikov po zeleni meji in če bi Avstrija in Nemčija začeli omejevati njihov sprejem, bodo tehnična sredstva uporabljena in bodo namenjena usmerjanju nenadziranega prihoda prebežnikov in preprečevanju nenadziranih prehodov čez zeleno mejo. Več o tem ni hotela povedati, saj gre za zaupne ukrepe. Dodala je le še, da če ""bo sprejeta politična odločitev, so tehnična sredstva pripravljena"", da pa ograja ni strokovni termin, saj se govori o tehničnih sredstvih, ker tako določa zakon.
Skozi nastanitveni center v Gornji Radgoni, ki je urejen v prostorih Pomurskega sejma, je do zdaj v drugem begunskem valu prešlo že skoraj 30.000 prebežnikov, vsak dan jih naštejejo od okoli 1.300 do 2.100. Zanje vsak dan poskrbi okoli 50 ljudi, v centru pa lahko naenkrat prespi okoli 800 ljudi. Med ministričinim obiskom je bilo v centru 600 tujcev, predtem jih je okoli 9. ure okoli 700 center že zapustilo, je povedal namestnik vodje nastanitvenega centra v Gornji Radgoni Bogdan Šajnovič.
Prazen šentiljski centerV Slovenijo je do večera prispelo najmanj migrantov v času drugega begunskega vala, ki se je začel sredi oktobra, in sicer ""le"" 1.700. Skupno je do zdaj v Slovenijo vstopilo nekaj manj kot 160.000 migrantov. Po navedbah PU-ja Maribor je nastanitveni  center Šentilj že od jutra prazen. V njem pa v soboto niso sprejeli  nobenega prebežnika. Prav tako sta prazna sprejemna centra Središče ob Dravi in Gruškovje.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/se-bo-polozaj-sirskih-beguncev-v-nemciji-poslabsal/378075,prebežniki,"
					7. november 2015 ob 09:16,zadnji poseg: 7. november 2015 ob 09:27
					Berlin - MMC RTV SLO, STA","
A. P. J.
",Se bo položaj sirskih beguncev v Nemčiji poslabšal?,"Nemčija glede obravnave sirskih beguncev ""ostaja pri praksi, ki trenutno velja"", je zagotovil predstavnik nemške vlade in s tem namignil, da bodo še naprej deležni najvišje zaščite.
To je izjavil uradni govorec nemške vlade Steffen Seibert in s tem popravil izjavo notranjega ministra Thomasa de Maiziereja, ki je predtem napovedal, da bodo Sirci kmalu deležni le še t. i. subsidiarne zaščite in s tem le pravice do prebivanja v Nemčiji za eno leto, brez pravice do združitve z družino. Ukrep naj bi začel veljati takoj, je poročal Frankfurter Allgemeine Zeitung.
Begunci iz Sirije naj bi tako po poročanju časopisa, čeprav prihajajo z vojnega območja, dobili pravico, da v Nemčiji prebivajo le začasno do enega leta. Subsidiarna zaščita naj bi sicer veljala za tiste, ki ne morejo dobiti niti statusa begunca po ženevski konvenciji niti azila po nacionalni zakonodaji, vendar pa je v njihovi domači državi ogroženo njihovo življenje. ""Tudi druge države v podobnem položaju zagotavljajo zgolj pravico do prebivanja za omejen čas,"" je med obiskom v Tirani za Deutschlandradio dejal de Maiziere.
""To bomo v prihodnje naredili tudi s Sirci, ki jim pravimo: Dobili boste zaščito, ampak t. i. subsidiarno zaščito, se pravi časovno omejeno in brez pravice do združitve z družino,"" je dejal nemški minister.
Za azil zaprosilo več kot 100.000 SircevBegunci iz Sirije so bili sicer do zdaj v Nemčiji skoraj v vseh primerih deležni ""najvišje zaščite"" - do pravnega statusa begunca in s tem pravice do bivanja za tri leta in tudi združitve z drugimi člani družine, torej da so ti lahko prišli v Nemčijo.
Glede na podatke nemškega Urada za migracije in begunce (BAMF) je v prvih desetih mesecih letošnjega leta za azil zaprosilo 103.708 sirskih državljanov. Odločeno je bilo v 61.412 primerih, več kot 57.000 pa jih je dobilo status begunca. Le 55 jih je dobilo zgolj subsidiarno zaščito.
"
http://www.rtvslo.si/gospodarstvo/drzava-bo-skusala-pomagati-podjetnikom-ki-so-utrpeli-skodo-zaradi-begunske-krize/378053,prebežniki,"
					6. november 2015 ob 19:11,zadnji poseg: 6. november 2015 ob 19:29
					Ljubljana - MMC RTV SLO, STA","
B. V.
","Država bo skušala pomagati podjetnikom, ki so utrpeli škodo zaradi begunske krize","Gospodarski minister Zdravko Počivalšek se je pogovarjal z gospodarstveniki iz Brežic in Dobove glede posledic gospodarske krize.
Počivalšek se je z gospodarstveniki pogovarjal o škodi in posledicah, ki so jih zaradi povečanega prihoda prebežnikov občutili predvsem v turizmu in v trgovski ter obrtni dejavnosti. Ugotovili bodo za kolikšno gospodarsko škodo gre in pripravili program ukrepov, je dejal minister.
Kot je dejal, bodo skušali najti način, kako pomagati prizadetim podjetnikom.
Rešitev? Pomiritev gostov.Počivalšek je kot rešitev za prizadete podjetnike navedel, da bodo predvsem turizmu, trgovini in storitvenim dejavnostim pomagali tudi tako, da bodo gostom, ki prihajajo predvsem iz Slovenije in Hrvaške, zagotovili, da življenje v brežiški občini poteka povsem normalo in da tam ni izrednih razmer.
Predstavnica dobovskih Term Paradiso Martina Cizelj je ministru Počivalšku povedala, da jim je prihod prebežnikov že takoj na začetku povzročil 40-odstotno odpoved rezervacij. Pri dnevnih obiskovalcih pa so imeli tudi do devet desetin manj prometa, obisk njihovih savn pa se je zmanjšal za tretjino.
Uprava za varno hrano opozarja na bolezniUprava za varno hrano je medtem sporočila, da obstaja možnost prenosa bolezni z ljudi na živali. Zapisali so, da so te lahko na travnikih in poljih, kjer se ali so se zadrževali prebežniki, izpostavljene različnim povzročiteljem bolezni, zlasti to velja za živali na pašnikih ter živali, ki jih krmijo s krmo z omenjenih območij.
Pomembno je, da lastniki živali poskrbijo za temeljne biovarnostne ukrepe in higieno ter da so pozorni na pojav kakršnih koli bolezenskih znakov. Lastniki naj tudi skušajo male živali zadržati na domačih dvoriščih, živine pa naj začasno ne spuščajo na, kot so sporočili na upravi, prizadete pašnike.
O ograji ne želi razkriti ničesarMinister Počivalšek na vprašanje o nakupu obmejne ograje, ki naj bi ga vodilo njegovo ministrstvo, ni želel odgovoriti. Dejal je, da zadeve ne komentira, ker mu to omogoča zakon o javnem naročanju, ki navaja, da se varnostna oprema lahko nabavlja brez javnega naročanja in v ""zaupnem okolju"".
"
http://www.rtvslo.si/slovenija/med-prebezniki-tudi-hrvaski-pes/378013,prebežniki,"
					6. november 2015 ob 12:01,zadnji poseg: 6. november 2015 ob 12:56
					Ljubljana - MMC RTV SLO","
Gregor Cerar
",Med prebežniki tudi hrvaški pes,"Varnostni organi v primeru najdenih živali, ki bi lahko pripadale prebežnikom, ravnajo v skladu z zakonom o živalih. To v primeru živali, za katere ni dokazov o izpolnjevanju zdravstvenih pogojev, lahko pomeni usmrtitev, njihove kadavre pa pošljejo na preiskavo glede okužbe s steklino.
V Slovenijo je vstopilo že več kot 150.000 prebežnikov. Ob tem so se pojavljale neuradne informacije, da naj bi nekateri prebežniki imeli s seboj tudi svoje hišne ljubljenčke, ki jim grozi odvzem in poznejša evtanazija.  
Na upravi za varno hrano, veterinarstvo in varstvo rastlin navajajo, da so glede živali, najdenih pri prebežnikih, izdali navodila, da če imajo ali zapustijo hišne ali druge živali, je treba takšne živali obravnavati kot vstop živali v EU iz neznanih tretjih držav, če seveda lastnik nima ustreznih dokumentov za žival.
""Uradni veterinar odredi njihovo namestitev v izolatorij najbližje veterinarske ambulante. V izolatoriju je treba ugotoviti morebitno oznako živali (mikročip, tetovažo ...). Če gre za žival znanega lastnika, se žival odda v zavetišče in se sproži običajen postopek,"" pravijo na UVHVVR-ju.
""Če ni mogoče identificirati lastnika ali obstaja verjetnost, da gre za žival migrantov (kjer ni dokazov o izpolnjevanju zdravstvenih pogojev), se taka žival usmrti v skladu s 1. točko 26. člena Zakona o varstvu živali. Truplo mesojede živali se pošlje na NVI na preiskavo o steklini. Če je prišlo do ugriza, se tak ugriz šteje za ugriz živali, sumljive na steklino,"" še dodajajo.
Najden le hrvaški pesNa vprašanje, koliko hišnih ljubljenčkov je bilo odvzetih prebežnikom, na upravi za veterinarstvo pravijo, da so do četrtka prejeli le eno obvestilo o najdenem psu z območja Brežic, kjer so se zadrževali prebežniki.
""Pes je bil, v skladu z zakonodajo (Uredba Sveta in Parlamenta 576/2013 čl. 35) in navodili za izvajanje UVHVVR dostavljen na veterinarsko postajo, kjer so ga pregledali. Ugotovili so, da ima hrvaški pes mikročip in po povezovanju s hrvaško veterinarsko ambulanto je bil ugotovljen tudi lastnik psa. Pes je bil nato vrnjen hrvaškemu lastniku,"" pravijo na UVHVVR-ju.
Opozorila pred pašo na območjih prebežnikovVeterinarska uprava je tudi pripravila kratka priporočila, ki jih bodo na območjih, kjer se ali so se zadrževali migranti, veterinarji razdelili lastnikom živali, saj so te lahko izpostavljene povzročiteljem bolezni, ki se prenašajo z ljudi na živali. Zlasti to velja za živali na pašnikih in živali, ki se krmijo s krmo s travnikov in polj.
""Bodite pozorni na pojav kakršnih koli znakov bolezni pri živalih, ki bi bili lahko posledica trenutne situacije, in to nemudoma sporočite svojemu veterinarju. Če se le da, poskušajte na dvorišču zadržati pse, mačke in perutnino. Živali začasno ne pasite na pašnikih, kjer so ali so se zadrževali migranti,"" svarijo veterinarji. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/bruselj-bo-sloveniji-namenil-10-17-milijona-evrov-prebezniske-pomoci/377997,prebežniki,"
					6. november 2015 ob 07:36,zadnji poseg: 6. november 2015 ob 23:34
					Ljubljana - MMC RTV SLO, STA","
G. C., B. V., Al. Ma. 
","Bruselj bo Sloveniji namenil 10,17 milijona evrov ""prebežniške"" pomoči","Evropska komisija je odobrila 10,17 milijona evrov nujne pomoči Sloveniji pri spoprijemanju s prebežniško krizo. Denar bo med drugim namenjen za izboljšanje sprejemnih in nastanitvenih zmogljivosti.
Evropski komisar za migracije Dimitris Avramopulos je pojasnil, da bo to nujno financiranje slovenskim oblastem pomagalo bolje upravljati velik pritok prebežnikov in skrbeti za potrebe ljudi v korist vseh držav na zahodnobalkanski begunski poti. Denar je dodatek k rednemu financiranju iz skladov za azil in notranjo varnost, v okviru katerih je Sloveniji do leta 2020 namenjenih približno 56 milijonov evrov. 
Denar bo namenjen za krepitev policijskih sil na slovensko-hrvaški meji, izboljšanje prvih sprejemnih zmogljivosti, krepitev nastanitvenih zmogljivosti za približno 7.500 mest in nastanitvene stroške za policiste, ki bodo prišli iz drugih članic Unije.
4.500 novih prebežnikovNa železniški mejni prehod Dobova so v drugi polovici noči in zjutraj iz Hrvaške prispeli trije izredni vlaki s skupno nekaj več kot 3.300 prebežniki. Okoli 9.30 pa je v Dobovo prispel še četrti vlak z nekaj manj kot 1.200 prebežniki. Po humanitarni in zdravniški oskrbi ter policijskih postopkih so nekaj manj kot 2.000 prebežnikov prepeljali v nastanitvene centre po Sloveniji. Preostali pa se pripravljajo na prevoz. V nastanitvenem centru v Šentilju je prenočilo 2.700 prebežnikov. Avstrijska stran v Špilju ponoči ni sprejemala prebežnikov. 
Varuh: Ograja ne pomeni kršitve človekovih pravicPri varuhu človekovih pravic menijo, da sama postavitev ograje na meji še ne pomeni kršenja človekovih pravic. ""Tudi če bi bila ograja postavljena, bi begunci lahko vstopali v Slovenijo in zaprosili za mednarodno zaščito, če bi to želeli, ali nadaljevali pot v druge države. Je pa postavitev fizičnih ovir skrajni ukrep, ki bi ga bilo treba uporabiti le, če na drug način ne bo mogoče reševati aktualnega problema migracije,"" piše na spletni strani varuha.

"
http://www.rtvslo.si/svet/dogovor-v-nemciji-prehodnih-obmocij-na-meji-z-avstrijo-ne-bo/377971,prebežniki,"
					5. november 2015 ob 16:05,zadnji poseg: 5. november 2015 ob 20:45
					Bruselj/Ženeva/Zagreb - MMC RTV SLO, STA, Reuters","
A. P. J.
",Dogovor v Nemčiji: Prehodnih območij na meji z Avstrijo ne bo,"Nemška vladna koalicija se je dogovorila za ureditev posebnih centrov za prebežnike v notranjosti države, med predvidenimi ukrepi pa ni t. i. prehodnih območij na meji z Avstrijo.
Kot je pojasnila nemška kanclerka Angela Merkel, naj bi vzpostavili od tri do pet takih centrov, med njimi prva dva v bavarskih mestih Bamberg in Manching.
Gre za kompromis, potem ko so socialni demokrati (SPD) vztrajno nasprotovali prehodnim območjem, za katere so dale pobudo na Bavarskem vladajoča Krščanska socialna unija (CSU), Krščanska demokratska unija (CDU) kanclerke Merklove pa jih je podpirala.
Pospešitev postopkovMerklova je po srečanju z vodjema SPD-ja Sigmarjem Gabrielom in CSU-ja Horstom Seehoferjem poudarila, da bo celotni azilni postopek potekal hitreje, šlo pa naj bi za nadgradnjo sistema, ki v Nemčiji velja že zdaj. Koalicija si prizadeva, da bi hitri postopek obravnavanja prošnje za azil trajal okoli tri tedne. Postopek za tiste, ki nimajo veliko možnosti za odobritev azila, pa bi končali že v tednu dni. Če se bodo prosilci za azil pritožili na zavrnitev prošnje, bo obravnava pritožbe trajala največ dva tedna. Hitri postopek je po njenem namenjen predvsem migrantom iz balkanskih oziroma varnih držav izvora, pa tudi tistim brez veljavnih dokumentov.
Enotna izkaznica za begunce in prosilce za azilMerklova je še napovedala enotno izkaznico za begunce in prosilce za azil, s katero bi se izognili trenutnim večkratnim registracijam in popisom prosilcev za azil ter brez katere pribežniki ne bodo imeli pravice do socialnih ugodnosti v Nemčiji. Vzpostavili naj bi tudi enotno bazo podatkov, s katero bodo v nemških zveznih deželah dobili boljši pregled nad ljudmi, ki prihajajo v Nemčijo.
V Evropi 5.000 novih ljudi na danV prihodnjih štirih mesecih naj bi sicer čez mejo med Grčijo in Turčijo v Evropo prišlo 600.000 novih prebežnikov, do leta 2017 pa naj bi novo življenje v Evropi poiskalo kar tri milijone ljudi.
Kot je sporočila Agencija Združenih narodov za begunce (UNHCR), bo po njenih napovedih v Turčijo, od tam pa naprej v Grčijo, Makedonijo, Srbijo, na Hrvaško in v Slovenijo to zimo med novembrom letos in februarjem prihodnje leto prihajalo okoli 5.000 prebežnikov na dan, kar pomeni skupaj okoli 600.000 prihodov. UNHCR zato ugotavlja, da bo za pomoč potrebovala dodatnih 88,5 milijona evrov. Predtem je za to zimo že zaprosila za 70 milijonov evrov, kar skupaj nanese 158,5 milijona evrov.
""Moramo se pripraviti na možnost, da bo vso zimo do februarja iz Turčije po morju prišlo vsak dan novih 5.000 ljudi, kar pomeni, da bo v celotnem letu v Evropo prišlo več kot milijon prebežnikov,"" je dejal William Spindler iz UNHCR-ja.
Zima jih ne bo ustavilaKot so še opozorili, bo trpljenje ljudi, ki prihajajo v Grčijo in se skozi balkanske države prebijajo proti bogatejšemu zahodu oziroma severu Evrope, zaradi slabega vremena še večje, in če ne bomo pravočasno ukrepali, bodo tudi umirali. Po podatkih ZN-a je letos čez morje v Evropo prišlo okoli 752.000 ljudi, večinoma v Grčijo. Skoraj 3.500 jih je na poti umrlo.
Evropsko prebivalstvo se bo povečalo za 0,4 odstotkaEvropska komisija pa predvideva, da bo v Evropi do leta 2017 živelo tri milijone ljudi iz Sirije, Iraka, Afganistana, Eritreje in drugih držav več, kar bo imelo ""majhen, a pozitiven vpliv"" tudi na evropsko gospodarsko rast. Zaradi nove delovne sile naj bi se BDP držav članic EU-ja zvišal za od 0,2 do 0,3 odstotka, število prebivalstva v EU-ju pa se bo povečalo za 0,4 odstotka - v to oceno so že všteli tudi zavrnjene prosilce za azil.
V preteklih letih, ko so prebežniki večinoma prihajali čez Sredozemsko morje na jug Italije, je število njihovih prihodov pozimi močno upadlo, saj je ta pot zaradi slabega vremena postala preveč nevarna. Letos, ko ljudje v Evropo večinoma prihajajo skozi Grčijo, UNHCR podobnega zmanjšanja prihodov ne pričakuje.
Nemčija je letos do oktobra popisala več kot 758.000 prosilcev za azil, tretjina so prebežniki iz Sirije. Samo oktobra je v Nemčijo prispelo rekordnih 181.000 prosilcev za azil. Septembra so jih popisali 163.000. Nemška politika sicer pričakuje, da se bo število prosilcev za azil do konca leta še povečevalo in da bo letos zatočišče v Nemčiji skušalo dobiti milijon beguncev in migrantov.
Nova nesreča beguncev v GrčijiPred grškim otokom Kos se je ponoči zgodila nova nesreča čolna s prebežniki, pri čemer sta utonila dva otroka. Španska vojaška ladja je medtem pred obalo Libije rešila več kot 500 ljudi, ki so se gnetli na majhni, 20-metrski leseni ribiški barkači. Med njimi so bile številne ženske in otroci, tudi dva dojenčka. Reševanje je potekalo šest ur.
V reševalni akciji pred libijsko obalo znova sodeluje tudi slovenska vojaška ladja Triglav, ki pomaga pri reševanju 200 prebežnikov z dveh gumijastih čolnov. To je nova reševalna akcija ladje Triglav, potem ko je prejšnji teden prav tako pred obalo Libije uspešno rešila sto migrantov. Ladja Triglav s 37-člansko posadko od 19. oktobra sodeluje v evropski operaciji Sophia, ki je namenjena predvsem boju proti tihotapcem z ljudmi, pa tudi reševanju migrantov in beguncev, če je to potrebno.
Srbija in Hrvaška obljubili vsaka še po 3.000 sprejemnih mest za prebežnikeSrbija in Hrvaška sta na drugi videokonferenci kontaktnih oseb za usklajevanje držav na balkanski begunski poti v sredo obljubili vsaka še po 3.000 sprejemnih mest za prebežnike. Slovenija je potrdila že dano zavezo k zagotovitvi 2.000 mest in obvestila, da pričakuje od 250 od 400 obljubljenih tujih policistov na terenu do sredine novembra.
Avstrija, ki se je na prvi videokonferenci prejšnji teden zavezala k zagotovitvi 5000 sprejemnih mest, je v sredo sporočila, da poteka razprava o povečanju sprejemnih zmogljivosti. Grčija pa je znova zgolj poročala o načrtovanju predvidenih 50.000 sprejemnih mest do konca leta. Od skupno 100.000 sprejemnih mest, ki so jih konec oktobra obljubili voditelji enajstih držav EU-ja in Zahodnega Balkana na balkanski begunski poti, jih je za zdaj po dveh videokonferencah s konkretnimi zavezami potrjenih le 18.000. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/evropska-unija/bruselj-sloveniji-se-obeta-stabilna-gospodarska-rast/377949,prebežniki,"
					5. november 2015 ob 12:52,zadnji poseg: 5. november 2015 ob 14:19
					Bruselj - MMC RTV SLO, STA","
G. K.
",Bruselj: Sloveniji se obeta stabilna gospodarska rast,"Evropska komisija je v jesenski gospodarski napovedi zapisala, da bo Slovenija imela letos 2,6-odstotno gospodarsko rast, v prihodnjem letu bo ta 1,9-odstotna, leta 2017 pa znova 2,5-odstotna.

Javnofinančni primanjkljaj bo po bruseljski napovedi počasi padal, in sicer letos naj bi bil 2,9-odstoten, prihodnje leto 2,4-odstoten, leta 2017 pa 2-odstoten. Tako bo primanjkljaj ostal pod tremi odstotki bruto domačega proizvoda (BDP), kar kot zgornjo mejo določajo evropska proračunska pravila. H gospodarskem okrevanju v Sloveniji prispevata zlasti povečanje izvoza in domačega povpraševanja, javne finance pa bo izboljševala tudi boljša makroekonomska klima, ugotavlja Evropska komisija (EK).
Prihodnje leto se bodo po izjemnem letošnjem in lanskem porastu občutno zmanjšale javne naložbe po koncu preteklega evropskega finančnega okvira, ko se črpanje evropskih sredstev znatno okrepi. Zaradi tega bo prihodnje leto nižja napoved gospodarske rasti, pri 1,9 odstotka, ki pa se bo v letu 2017 znova okrepila na 2,5 odstotka BDP-ja.
Evropsko gospodarstvo okrevaEvropsko gospodarstvo že tretje leto zmerno okreva, kar se bo nadaljevalo tudi v prihodnjih letih kljub svetovnim izzivom, ugotavlja Evropska komisija. Evrskemu območju za letos napovedujejo 1,6-odstotno, v prihodnjem letu 1,8-odstotno, leta 2017 pa 1,9-odstotno gospodarsko rast BDP-ja. Celotni Evropski uniji so napovedali za letos 1,9-odstotno, prihodnje leto 2-odstotno in leta 2017 2,1-odstotno rast.
H gospodarskemu okrevanju prispevajo nizke cene nafte, ugodna denarna politika in razmeroma šibka vrednost evra. Vpliv teh pozitivnih dejavnikov sicer bledi, ker se pojavljajo novi izzivi, kot je upočasnitev gospodarstev držav v razvoju in svetovne trgovine, negativno pa vplivajo tudi napete geopolitične razmere po svetu.
Izzivom navkljub Evropska komisija evropskemu gospodarstvu napoveduje počasno okrevanje tudi v prihodnjih dveh letih, še posebej zaradi boljšega stanja v zaposlovanju, boljših posojilnih pogojev, boljših razmer na finančnih trgih ter večjih naložb. Nekatere države bodo začele čutiti pozitivne vplive strukturnih reform.
Podpredsednik komisije Valdis Dombrovskis, pristojen za evro in socialni dialog, je pozval članice, naj izkoristijo začasne pozitivne okoliščine, izvajajo odgovorno politiko javnih financ ter okrepijo naložbe in izvedejo strukturne reforme za krepitev konkurenčnosti.
Vpliv begunske krize šibek, a pozitivenKomisar za gospodarske in finančne zadeve Pierre Moscovici je dejal, da se bo v prihodnjem letu brezposelnost znižala, prav tako se bo znižal fiskalni primanjkljaj. Izboljšave so vseeno zelo neenakomerne in prepočasne, opozarja, zlasti v evrskem območju. Glavne izzive vidi v nezadostnih naložbah ter visokem javnem in zasebnem dolgu, kar terja pogumno ukrepanje.
Komisar Moscovici tudi predvideva, da bo vpliv rekordnih prebežniških tokov na evropsko gospodarsko rast šibek, a pozitiven. Gospodarski učinek bo po njegovih besedah sicer močno odvisen zlasti od uspešnosti prizadevanj za integracijo prebežnikov v evropsko družbo, ocenjuje, da bi prebežniški tokovi do leta 2017 lahko evropski BDP povečali za od 0,2 do 0,3 odstotka.
Bruseljske analize zavračajo pogosto izražen splošni vtis, da bodo prebežniki negativno vplivali na evropsko gospodarstvo, saj so številke pokazale, da bo učinek pod določenimi pogoji ugoden, šibko pozitiven, sklene Moscovici.
"
http://www.rtvslo.si/begunska-kriza/prvi-kilometri-ograje-naj-bi-ze-bili-v-drzavi/377908,prebežniki,"
					5. november 2015 ob 07:35,zadnji poseg: 5. november 2015 ob 23:45
					Ljubljana - MMC RTV SLO, Radio Slovenija","
G. K., Al. Ma., A. Č., A. K. K. 
",Prvi kilometri ograje naj bi že bili v državi,"Po poročanju TV Slovenija je v državi že 125 kilometrov ograje, ki je stala 12 evrov na tekoči meter. Intenziviranje ukrepov ne pomeni zaprtja meje, pravi Miro Cerar. Premier je poudaril, da intenziviranje ukrepov ne pomeni zaprtja meje, temveč usmerjanje toka prebežnikov. V izjavi ob robu seje DZ-ja pa še naprej ni želel pojasniti kaj več v povezavi z ograjo oziroma žico: ali jo Slovenija že ima ali ne. Zagotovil je le, da je vlada pri tem dejavna, a gre za področje, ki ga obravnavajo pod zaupno in o tem ne more govoriti.
Spomnil je tudi na zaveze bruseljskega minivrha. Po njegovem mnenju je pomembno, da Slovenija zdaj počaka toliko dni, da ugotovi, ali se zaveze lahko v praksi izpolnijo. Da torej vidijo, ali se bo morda na grško-turški meji ustavil tok beguncev ali jih bodo države od Grčije do nas začele učinkoviteje upočasnjevati in jih zadrževati v večjem številu, je pojasnil Cerar.
Ugotavlja pa, da so se nekatere zaveze uresničile, nekatere pa ne. ""To se delno uresničuje, a za zdaj v bistveno premajhni meri,"" ugotavlja predsednik vlade.
Cerar: S Pahorjem ni razhajanj v mnenjuOdzval se je tudi na mnenje predsednika republike Boruta Pahorja, ki ga je predstavil na današnji seji v DZ-ju. Cerar ugotavlja, da v ključnih zadevah ni razhajanj v mnenju in delovanju vlade. Ob pozivu oziroma opozorilu Pahorja pa se tudi Cerar strinja, da je treba v državi okrepiti vlogo vojske in policije oziroma jima dati večjo pozornost. Ob tem je sicer predsednik vlade pritrdil ugotovitvam, da so se sredstva za vojsko najbolj zmanjšala ravno v času vlade Boruta Pahorja.
Blizu 150.000 prebežnikovOd začetka drugega prebežniškega toka sredi oktobra je do danes do 12. ure v Slovenijo vstopilo 149.464 prebežnikov, od tega samo v sredo 7.693. Največ jihje do zdaj v enem dnevu vstopilo 21. oktobra, nekaj več kot 12.600. Slovenijo je od 20. oktobra do danes opoldne zapustilo 135.195 prebežnikov, od tega v sredo 7.818. Največ jih je do zdaj v enem dnevu odšlo iz države 22. oktobra, skoraj 10.400, kažejo podatki na spletnih straneh policije.
Pred DZ-jem je okoli 100 udeležencev prižgalo svečke v spomin umrlim prebežnikom. Letos jih je na poti umrlo že več kot 3.000.


"
http://www.rtvslo.si/begunska-kriza/begunska-kriza-zimska-apokalipsa-in-mencanje-bruslja/377903,prebežniki,"
					5. november 2015 ob 06:28,zadnji poseg: 5. november 2015 ob 08:32
					Ljubljana - MMC RTV SLO","
Gorazd Kosmač
",Begunska kriza: Zimska apokalipsa in mencanje Bruslja,"Neodločna ekipa v Bruslju gleda številke, ne vidi pa ljudi, je bila odločna Nataša Pirc Musar, ki se boji zime in temperatur pod lediščem, saj bi ob ponovitvi kaosa v Rigoncah prvi umirali otroci.
""Delamo v polnem pogonu 24 ur na dan, v prvih dneh smo izčrpali vse resurse, ker hrvaška vlada s slovensko ni sodelovala, kot bi morala, priča sem bila nenapovedanemu prihodu 3 tisoč ljudi, ki jih je Hrvaška v Rigonce pripeljala lačne, bose in premražene in jih peš nagnala na slovensko stran,"" je razmere prvih dni na sredini okrogli mizi 'Begunska kriza - ogledalo evropskim vrednotam' opisala predsednica Rdečega križa Slovenije Nataša Pirc Musar in dodala, da je bilo zato delo pristojnih sprva kaotično. Slišati je bilo mogoče veliko kritik na delo humanitarnih organizacij in državnih služb, a pri nenapovedanem in neorganiziranem prihodu tisočev ljudi, za njih enostavno ni mogoče ustrezno poskrbeti, je opisala pomanjkanje kapacitet.
Pirc Musarjevo je strah zime, saj bodo, če se ponovi kaos v Rigoncah, ko pritisne mraz in bodo temperature pod ničlo, prvi umirali otroci. Ekipa v Bruslju gleda številke, ne vidi pa ljudi, je dejala. Slovensko vlado razume, da se ne zna na hitro odločiti, saj se tudi Bruselj ne zna. Ni pristaš postavljanja ograj, ker to le prenese problem na druge, na tiste, ki ostanejo pred ograjo. Musarjeva je prepričana, da mora Angela Merkel začeti pošiljati vse, ki ne bežijo pred vojno, nazaj, drugače bomo tu v Evropi pregoreli. Poslati je treba jasno sporočilo vsem tistim, ki se odpravijo na mukotrpno pot, da odhajajo zaman.
Izkušnja na terenu je bila za Pirc Musarjevo pozitivna, strašenje v medijih pa je odpravila z besedami, da ko pogledamo, kaj se je zgodilo, vidimo, da so se dvakrat stepli in en šotor je zagorel, kar je vse skupaj nič, glede na kaotične razmere, ki so na trenutke vladale. Dotaknila se je tudi t. i. samoiniciativnih prostovoljcev in aktivistov, s katerimi je bilo sprva veliko težav, saj niso hoteli razumeti, da mora tudi prostovoljstvo potekati organizirano in pod nadzorom. ""Ne morejo hoditi na pomoč s stotimi sendviči. Če nimajo tri tisoč sendvičev za vse, naj raje ostanejo doma,"" je sklenila.
""Apokaliptične razsežnosti""Z vidika Slovenije gre res za apokaliptične razsežnosti, z vidika celotnega EU-ja pa tega ne moremo reči, pa je poudarila profesorica mednarodnih odnosov Petra Roter, saj dva milijona prebežnikov za celotno Evropo ne predstavlja niti odstotka prebivalstva. Gre za veliko sprenevedanje držav, da to ni skupen evropski problem. Dokler trpijo druge države, se vsi radi delajo, kot da problema ni, šele ko je težava pred našimi lastnimi vrati, se kdo predrami, je komentirala bruseljsko (ne)delo pri odločnem oblikovanju skupne rešitve.
Odgovornost držav sega vsaj nekaj stoletij nazaj, do kolonializma, je dejala Roterjeva. Dejstvo, da se begunskemu valu priključuje val ekonomskih migrantov, nas ne bi smelo presenetiti, saj gredo ljudje za boljšim življenjem. Evropa tem ljudem predstavlja ideal boljšega življenja in varen pristan, kjer upajo, da bodo lahko v miru živeli, je sklenila.
Varnostni vidikiOdziv na krizo pove več o nas samih kot o sami prebežniški krizi, pa je dejal strokovnjak za nacionalno varnost Iztok Prezelj in dodal, da je varnost treba zagotavljati, a z maksimalnim spoštovanjem človekovih pravic. Tudi varnost spada med človekove pravice, kar se rado pozablja. Prezelj je zatrdil, da je velik problem, da se med begunce pomešajo ekonomski migranti. ""Če je nekdo prebežal iz Sirije v Grčijo ali Turčijo, a tam ne želi ostati, ker hoče v bogatejše države, na tej točki potem ni več begunec, ampak postane ekonomski migrant,"" je povedal Prezelj.
Obstaja na desetine varnostnih kazalnikov krize, če imamo požig šotorov, umiranje ljudi na poti med Grčijo in Turčijo, če imamo pojav širjenja nalezljivih bolezni, če imamo sosednjo državo, ki prebežnike nelegalno vozi na naše meje, je to z vidika Slovenije hud varnostni problem, je opozoril Prezelj. Če imamo grožnje Islamske države (IS), da so med prebežniki infiltrirani njihovi aktivisti, je to varnostno vprašanje, a je Prezelj tu poudaril, da ima IS več kot dovolj somišljenikov po Evropi, tako da bi lahko brez težav izvedli teroristični napad, torej ni nobene realne potrebe, da med prebežniki pošiljajo ""aktiviste"".
Radikalna desnica na pohoduRadikalna desnica v Nemčiji in Avstriji se prebuja, dobesedno hrani se s trenutnim položajem, tako je vedno bilo, zato je treba ta kompleksen problem čim bolj gladko in multidisciplinarno rešiti. Če pogledamo v Švico ali pa Grčijo, ko skrajna desnica dobi volitve, se vsa družba polarizira. To se je v Evropi v bližnji preteklosti že dogajalo, vse se na isti način ponavlja, je opozoril Prezelj.
Debata o ograji Prezlja ne preseneča, saj je naša identiteta zgrajena na osnovi razlike do drugega, in ko enkrat nekdo pride v tvoj osebni prostor, pa naj bo to objektivno ali subjektivno, se v ljudeh sproži mehanizem, ki se nam zdaj dogaja, in radikalna desnica, ki te strahove populistično unovči, bo lahko še huda težava.
Eden glavnih problemov celotne krize pa so tihotapci ljudi, ki so največji zaslužkarji krize, še huje je, če z njimi sodelujejo korumpirane policije držav. Odziv EU-ja je tu povsem neustrezen, a treba je vedeti, da je težko biti pripravljen na vse mogoče varnostne vidike, saj je težko upravičiti trošenje kupov denarja za nekaj, kar naj bi se zgodilo, namesto za realne probleme. Domine na mejah so padale od Grčije do Nemčije in Švedske, mogoče je pričakovati, če mejo zapre Nemčija, da se bodo v obratnem vrstnem redu tudi postavile nazaj, je sklenil Prezelj.
Popisovanje: ""V Bruslju se ne znajo zmeniti""V razmerah, kot so bile v Rigoncah, ko je tisoče ljudi kar naenkrat prišlo čez zeleno mejo, nobena služba ne more zadovoljivo obvladati razmer. Zdaj je hrvaškega nenapovedanega pošiljanja prebežnikov na slovensko mejo konec, tako se razmere stabilizirajo, saj se dogovarjajo o vseh večjih skupinah. Če je bil ob začetku krize na voljo en sam vlak, imajo zdaj na voljo 5 do 6 vlakovnih kompozicij za prevoz prebežnikov proti Avstriji, je pojasnila namestnica generalnega direktorja policije Tatjana Bobnar.
Namen popisa in registracije prebežnikov je še posebej pomemben pri združevanju družin, ki so se porazgubile na poti. Večkrat pa so se zgodile tudi odtujitve otrok, ker je prisotnost otroka pomenila prednostno vkrcanje na avtobus ali vlak. Slovenska policija si po besedah Bobnarjeve ne želi ograj, želi pa si uspešno zagotavljati varnost vsem, tudi prebežnikom. Policisti so nosili otroke, pomagali ženskam in bolnim ter si ves čas prizadevali za čim bolj humano obravnavo prebežnikov, je poudarila.
O tem, kam gredo vse evidence popisov, je Bobnarjeva dejala, da v Slovenijo prebežniki večinoma prihajajo nepopisani. V prvem prebežniškem valu je Sloveniji uspelo po schengenskih pravilih popisati vse prebežnike, v drugem pa to ni vedno uspelo zaradi prevelikega števila dnevnih prihodov. Pirc Musarjeva je tu dodala, da že Grčija nekaj popisuje, potem mi popisujemo, potem Avstrija in Nemčija znova popisujeta, vse skupaj pa pripiše kaotični neorganiziranosti na ravni EU-ja, saj se ""fantje v Bruslju ne znajo zmeniti"".
Krive so zahodnjaške vojaške intervencijeOb množicah prebežnikov, ki dajejo vtis apokalipse, ne smemo pozabiti, da so neposredna posledica zahodnjaškega vojaškega intervencionizma v muslimanskem svetu v zadnjih 14 letih, svoj majhen kamenček pa je dodala tudi Slovenija s podpisom Vilenske izjave in vstopom v t. i. koalicijo voljnih, je spomnil sociolog religije Primož Šterbenc in dodal, da potrebujemo več argumentirane debate ter manj nasilja in islamofobije, ki se v zadnjem času širi po Sloveniji. Nobeno naključje ni, da naj bi bilo po nekaterih podatkih 55 odstotkov prebežnikov iz Sirije, 24 odstotkov iz Afganistana ter 13 odstotkov iz  Iraka, saj gre za tri države, kjer divja vojna.
ZDA so po usodnem 11. septembru leta 2001 s koalicijo izvedle napad na Afganistan, pri tem so se oprli na kopensko koalicijo Severno zavezništvo, ki so jo sestavljali pripadniki manjšinskih etničnih skupnosti Tadžiki, Uzbeki in Hazarji na severu države, je kronološko nadaljeval Šterbenc. Paštuni, skoncentrirani na jugu države, ki sestavljajo večinsko prebivalstvo in so tradicionalni vladarji Afghanistana, so se jasno že kmalu po začetku vojne organizirali v protiameriške oziroma protiokupacijske enote. ""Američani nikoli niso imeli resnične želje zares urediti in obnoviti Afghanistana, saj so takoj, ko so tja prišli, že pogledovali proti Iraku,"" je dejal Šterbenc in dodal, da je medetnična državljanska vojna, ki so jo v Afganistanu zanetili Američani, kriva za valove prebežnikov, ki smo jim priča tudi v Sloveniji.
""Še večjo katastrofo pa so ZDA povzročile z napadom na Irak leta 2003, saj so s tem ustrelili v zgodovinsko, religijsko in simbolno srce Bližnjega vzhoda ter odprli strašno Pandorino skrinjico,"" je izpostavil Šterbenc. Irak je tako za šiite kot sunite izjemno pomembna država, Američani pa so z napadom povzročili velikansko krepitev sunitske religijske identitete, saj je religija dobila element nacionalne obrambe in tu leži tudi začetek t. i. Islamske države (IS), je pojasnil Šterbenc in dodal: ""Ta zver, o kateri mnogi govorijo, IS, je neposredna posledica ameriškega napada na Irak."" Krepitev religijske identitete pri sunitih pa je posledično zanetila povečevanje sovraštva do šiitov, tako v Iraku zdaj divja huda šiitsko-sunitska državljanska vojna za prevlado. 
Razbijanje šiitskega polmesecaPoudariti je treba tudi, da so z napadom na Irak odstranili sunitskega predsednika države Sadama Huseina, namesto njega pa so na oblast prišli po demokratičnem principu v državi večinski šiiti, prvič po letu 1638, ko je vladal Safavidski imperij. Irak je tako prešel pod močan vpliv Irana, začel se je uresničevati neprekinjen šiitski polmesec vpliva prek Irana, Iraka, Sirije, ki je sekularna, a vendar vladajoča elita pripada šiitski ločini alavitov, pa do južnega Libanona, kjer vlada Hezbolah, je naštel Šterbenc. To je izredno okrepilo vpliv Irana, kar je vznemirilo sunitske države v okolici pod vodstvom Savdske Arabije, ki si želi presekati ta šiitski vpliv. Gre za tradicionalno rivalstvo med Perzijci in Arabci, je dodal.
Najšibkejša točka za prekinitev šiitskega polmeseca je v Siriji, saj je tam večinsko sunitsko prebivalstvo. Tako so zunanje sile demokratične proteste leta 2011 v državi zlorabile, protestniki, ki so si želeli demokracije, dobili pa radikalni islamizem, pa so bili po Šterbenčevem mnenju naivni. ""Ni bilo naključje, da je po začetku demokratičnih protestov takoj sledila poplava radikalnih džihadističnih sunitskih islamistov v Sirijo, Savdska Arabija in druge zalivske države pa so ob tem nenehno krepile pomoč uporniškim skupinam, saj hočejo na vsak način zrušiti režim, ki je dominantno alavitski, uživa pa podporo tudi drugih manjšin,"" je pojasnil Šterbenc in dodal, da imamo v Siriji tri konflikte, in sicer sunitsko-šiitskega, konflikt med Izraelom in njegovimi nasprotniki ter konflikt med zahodom in Rusijo ter Kitajsko. ""V Siriji ne poteka državljanska vojna, ker ta termin implicira, da se Sirci sami med sabo tolčejo, v resnici pa imamo toliko beguncev in takšno uničenje, ker je Sirija zgolj arena, kjer potekajo spopadi, ki jih generirajo veliki zunanji akterji,"" je sklenil Šterbenc.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/stevilo-prebeznikov-vse-blizje-150-000/377822,prebežniki,"
					4. november 2015 ob 07:37,zadnji poseg: 4. november 2015 ob 23:01
					Ljubljana - MMC RTV SLO","
G. C., Al. Ma., A. Č. 
",Število prebežnikov vse bližje 150.000,"Od začetka drugega begunskega vala je v Slovenijo prišlo 144.100 prebežnikov, samo v sredo 5.703. Mogoče je torej, da jih bomo že v četrtek skupno našteli 150.000. 
V Avstrijo je v sredo odšlo 7.818 ljudi, v nastanitvenih in sprejemnih centrih jih ostaja 849. Nastanitveni in sprejemni centri po državi so bili kljub prihodu skoraj 6.000 ljudi ob 18. uri večinoma prazni. Okoli 16. ure je sicer v Dobovo pripeljal vlak, na katerem naj bi bilo nekaj več kot 1.000 prebežnikov, še en vlak, s prav tako okoli 1.000 ljudmi, pa je v Dobovo prispel po 20. uri. V sprejemnem centru Dobova je bilo tako ob 19. uri še nekaj sto prebežnikov z vlaka, ki je prispel okoli 16. ure.
V Šentilju jih je bilo ob 18. uri še 209, v Dobovi na v Gruškovju pa ob tej uri še 640. V Šentilju sicer zvečer pričakujejo še približno 2.000 novih prebežnikov, ki bodo tja prispeli iz Dobove, in okoli 500 ljudi, ki bodo prišli iz Gruškovja.
Vseh 1.915 prebežnikov, ki so danes v treh skupinah zapustili nastanitveni center v Gornji Radgoni, je bilo okrog 17. ure sprejetih v Avstrijo. Med 21. in 22. uro bo iz Dobove v nastanitveni center v Gornjo Radgono prepeljanih novih 327 ljudi. Ob 18.15 je po predhodni najavi hrvaških varnostnih organov na mednarodni mejni prehod v Petišovce prispelo 10 avtobusov s približno 550 ljudmi. Po končanih postopkih jih bodo prepeljali v Gornjo Radgono.
Pomoč z BaltikaTujina ob tem Sloveniji pošilja pomoč tudi v obliki policijske sile.  Estonija je sporočila, da bo v Slovenijo napotila 25 policistov. Prejšnji teden je v Slovenijo 20 policistov že napotila Litva, to pa naj bi kmalu storila še tretja pribaltska država, Latvija. Sloveniji bo v prihodnjih dneh na pomoč priskočila tudi Češka z 20 policisti, njihova misija pa naj bi trajala do božiča.
Češka vlada je po poročanju češke agencije ČTK v ponedeljek odobrila tudi odhod 50 čeških vojakov, med njimi so inženirji in sanitetni častniki, ki bodo pomagali pri varovanju slovenske meje. Kontingent 50 vojakov naj bi v Slovenijo odpotoval sredi novembra. Prejšnji teden je v Sloveniji začelo delovati pet nemških policistov. 
Sestanek z nevladnikiDržavni sekretar na notranjem ministrstvu Boštjan Šefic je na redni, vsakodnevni tiskovni konferenci razgrnil nekaj številk v zvezi s prebežniško krizo. Po ""mirnejšem"" torku, ko je v državo vstopilo okoli 5.600 ljudi, se v tem znamenju nadaljuje tudi sreda, je navedel. Do torka je za mednarodno zaščito Slovenije zaprosilo 65 oseb. Med prosilci za azil jih je po besedah Šefica 23 iz Iraka, 14 iz Irana, 12 s Kosova in 7 iz Afganistana. Po dva sta iz Albanije in Nigerije, po en pa iz Kameruna, Maroka, Sirije, Srbije in Turčije. 
Notranje ministrstvo se je sestalo z nevladnimi organizacijami. Spomnimo, te so omenjale možnost urgentne tožbe pred Evropskim sodiščem za človekove pravice, če vlada ne bo izboljšala razmer v sprejemnih ter nastanitvenih središčih. Sestanek je bil zelo konstruktiven, je dejal Šefic. Poslušali so pripombe, opozorila in nasvete nevladnikov ter tudi sprejeli določene dogovore. 
Med drugim bodo po vseh centrih pisna obvestila, tudi o odstranjevanju odpadkov, v več jezikih: angleščini, arabščini in drugih. V Dobovi bodo povečali kapacitete, na nikogaršnji zemlji med Slovenijo in Avstrijo pa postavili šotor, ki bo omogočal lažje čakanje tudi v slabih vremenskih razmerah. Izpostavili so potrebo po regulaciji aktivnosti prostovoljcev, ki prihajajo v stik z migranti. 
Bolje s HrvaškoŠefic je izrazil zadovoljstvo s komunikacijo s Hrvaško, saj se je ta v zadnjih dneh izboljšala. Ostaja pa prostor za napredek pri usklajevanju časov prihodov z vlaki in avtobusi. ""Kar mi želimo doseči, je boljše obvladovanje migracijskega toka in usklajevanje glede dnevnih količin,"" je povedal. 
Na videokonferenci predstavnikov držav balkanske migracijske poti bodo ta četrtek govorili o povečanju kapacitet, da bo čakanje za migrante znosnejše, je napovedal državni sekretar. 
O domnevni preusmeritiŠefic je komentiral navedbe v hrvaških mediji, da naj bi se migracijski tok preusmeril skozi Bosno in Hercegovino ter v Slovenijo vstopal pri obalnih mejnih prehodih - na poti v Italijo. Po njegovih besedah za zdaj ni indicev, da naj bi se to zgodilo, pa tudi osebno meni, da je možnost za to precej majhna zaradi terena in prihajajoče zime. Je pa res, da so migracijski tokovi ""kot reke, ko naletijo na oviro, poiščejo novo pot"", zato Slovenija ne bo ""naivna"" in bo, če bo treba, primerno ukrepala. 
.

"
http://www.rtvslo.si/svet/avstrija-znova-podaljsuje-nadzor-na-meji/377821,prebežniki,"
					4. november 2015 ob 07:32,zadnji poseg: 4. november 2015 ob 22:37
					Atene, Bruselj, Dunaj, Sarajevo, Stockholm - MMC RTV SLO, STA, Reuters","
A. P. J., K. Št.
",Avstrija znova podaljšuje nadzor na meji,"Avstrija bo zaradi notranje varnosti znova podaljšala nadzor na mejah - do 15. novembra. Iz Grčije pa je medtem v Luksemburg odpotovalo šest sirskih družin.
Avstrijska notranja ministrica Johanna Mikl-Leitner je Evropski komisiji sporočila, da namerava Dunaj ob sklicevanju na enega izmed členov schengenskega sporazuma po tem datumu nadzor na mejah ponovno podaljšati še za tri mesece. Odprava začasnega nadzora na avstrijskih mejah bi lahko vodila v nenadzorovan prihod na tisoče tujcev na avstrijsko ozemlje, pri čemer pa njihov odhod naprej v Nemčijo ni zagotovljen, je med drugim izpostavilo avstrijsko notranje ministrstvo.
Avstrija je nadzor na svojih mejah s Slovenijo in Madžarsko zaradi večjega prihoda prebežnikov uvedla sredi septembra. Schengenska pravila začasni nadzor v primeru kriznih razmer dopuščajo kot izjemno možnost, a po členu, na katerega se je septembra sklicevala Avstrija, ta skupno ne sme trajati več kot dva meseca.
Države sicer lahko začasni nadzor na notranjih mejah v schengenskem prostoru uvedejo v treh primerih: ob resni grožnji javnemu redu ali varnosti, kot so veliki športni ali politični dogodki, za največ 30 dni z možnostjo podaljšanja do šest mesecev; ob nenadni in nepričakovani grožnji, npr. ob terorističnem napadu, za deset dni z možnostjo podaljšanja do dveh mesecev; ter v izjemnih okoliščinah ob resnih težavah pri upravljanju zunanjih meja za do šest mesecev z možnostjo podaljšanja do dveh let. V zadnjem primeru mora začasno uvedbo nadzora predlagati Evropska komisija, nato pa o njej odločajo države članice s kvalificirano večino. To je lahko le skrajen ukrep.
Švedska bo zahtevala premestitev prebežnikovMedtem pa je Švedska sporočila, da bo zaprosila Bruselj za premestitev določenega števila prosilcev za azil v druge članice EU-ja, saj se sooča s prevelikim prihodom prebežnikov. ""Čas je, da druge države prevzamejo odgovornost in zato vlada zahteva prerazporeditev beguncev iz Švedske,"" je sporočil švedski premier Stefan Löfven.
Po načrtih EU-ja naj bi si države članice porazdelile 160.000 prebežnikov, ki bi jih predtem sprejeli in popisali v t. i. hotspotih v Italiji in Grčiji. Madžarska je dobila možnost premestitve 54.000 prebežnikov, a je načrt zavrnila. Švedska želi uporabiti del madžarske kvote za premestitev svojih prosilcev za azil.
30 prebežnikov iz Grčije v LuksemburgIz Grčije je sicer danes odpotovala prva skupina 30 prebežnikov v okviru evropske sheme za prerazporeditev v Luksemburg. Gre za prve korake uresničevanja premestitve 160.000 prebežnikov iz Italije in Grčije znotraj EU-ja, ki bo potekala dve leti. Prvo premestitev iz Grčije, ki je postala mogoča, potem ko je na grških otokih v Egejskem morju zaživel prvi t. i. hotspot, bodo skupaj z grškim premierjem Aleksisom Ciprasom v živo pospremili evropski komisar za migracije Dimitris Avramopulos, zunanji minister Luksemburga Jean Asselborn in predsednik Evropskega parlamenta Martin Schulz. Gre za šest družin iz Sirije in Iraka, ki so pred vkrcanjem na letalo navdušeni pozirali s Ciprasom.
""30 ljudi v primerjavi s tisočimi, ki so zapustili svoje domove, je le kaplja v morje. A upamo, da se bodo kaplje združile v tok, tok pa v reko človečnosti in deljene odgovornosti, saj so to načela, na katerih je bila zgrajena Evropska unija,"" je ob tem dejal Cipras. Preseljevanja prebežnikov med državami članicami EU-ja so se sicer uradno začela izvajati 9. oktobra, ko je iz Italije na Švedsko odpotovala prva skupina prosilcev za azil. Samo skozi Grčijo je v EU letos vstopilo že več kot 600.000 prebežnikov.
Na Balkanu ni nevarnosti oboroženih spopadovBiH in Srbija bosta okrepila sodelovanje in s tem prispevala k stabilnosti celotne regije, sta po prvi skupni seji vlad sporočila predsedujoči svetu ministrov BiH-a Denis Zvizdić in srbski premier Aleksandar Vučić. Ocenila sta, da v regiji ni nevarnosti oboroženega spopada zaradi begunske krize. Pri tem sta se odzvala na nedavno izjavo nemške kanclerke Angele Merkel, ki je izjavila, da bi lahko, če bi Nemčija zaprla mejo, na Balkanu znova vzniknilo nasilje.
Vučić je dejal, da opozorilo Merklove razume kot dobronamerno, kot izraz želje, da se kaj takega ne bi zgodilo. Potrdil je, da politične razmere na Balkanu niso rožnate, da pa Srbija zaradi beguncev ni v paniki, niti ""ne jamra kot nekatere države"", in bo storila, kar je potrebno, da se to ne bi zgodilo.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/ce-bo-treba-za-zajezitev-prebezniskega-toka-tudi-ograja/377795,prebežniki,"
					3. november 2015 ob 16:51,zadnji poseg: 3. november 2015 ob 19:33
					Ljubljana - MMC RTV SLO, STA","
A. Č.
","""Če bo treba, za zajezitev prebežniškega toka tudi ograja""","Če se tok prebežnikov v Evropo ne bo zmanjšal, bo Slovenija okrepila nadzor na schengenski meji, tudi s tehničnimi ovirami, če bo treba tudi z ograjo, je dejal premier Miro Cerar.
Po besedah Cerarja so se nekatere zaveze z minivrha EU-Balkan že začele izpolnjevati, pri čemer je izpostavil izboljšanje sodelovanja med Slovenijo in Hrvaško, čeprav bi si Cerar želel še malce več napredka. Je pa za to še vedno čas, je dodal.
Bolj se mu zdi skrb vzbujajoče, da val prebežnikov ne pojenja in da se na trenutke celo povečuje, kar Cerar pripisuje dejstvu, da se nadzor na zunanjih mejah EU-ja še ni vzpostavil. To je bila ena izmed zavez minivrha v Bruslju.
Težave so, a se trudijoNa kritike o pomanjkljivi oskrbi prebežnikov je odvrnil, da vlada sprejema utemeljene očitke in kritike. Tako ne dvomi, da pri tako velikem dotoku ljudi prihaja do posameznih težav, ne strinja pa se s tem, da bi te posamične težave posploševali v smislu, da se Slovenija ne trudi, in da tisti, ki sodelujejo pri oskrbi beguncev, v to ne vlagajo maksimalnih naporov, je dejal.
Po njegovih besedah je treba upoštevati, da številni ljudje pridejo k nam že izčrpani, lačni, prezebli. Za številne je po njegovih besedah Slovenija zato država, ki jim ponudi zavetišče, streho, nudi hrano, oblačila, zdravstveno oskrbo in nego. Posebno so pozorni na ranljive skupine, je izpostavil. 
Zagotovo pa se pojavijo težave in nezadovoljstvo posameznikov, tudi posamezni prebežniki se med seboj sporečejo, ker prihajajo iz različnih okolij, je našteval premier. Hkrati pa je opozoril, da v času prihajajoče zime Slovenija nima toliko kapacitet, da bi lahko oskrbela zelo veliko število prebežnikov, četudi so samo v tranzitu, je opozoril.
Poudaril je, da Slovenija sprejema enako številko ljudi kot države, ki so nekajkrat večje in imajo zato tudi toliko večje zmogljivosti. 
Za zdaj premier informacije o tem, da bi Nemčija ali Avstrija želeli zapirati meje, nima.
Že manjši konflikt je lahko nevaren Dotaknil se je tudi besed nemške kanclerke Angele Merkel o nevarnosti novih vojn na Balkanu zaradi begunske krize. Menil je, da bi lahko prišlo do posamičnih konfliktnih situacij med državami Zahodnega Balkana, če begunska kriza ne bo obvladana.
""V takem primeru lahko morda celo nek manjši, nedolžen konflikt sproži širšo reakcijo, kajti tu smo še vedno soočeni z nekimi spomini na nedavno preteklost, ki je bila zelo huda. Zato verjamem, da je tako pomembno, da skupno rešujemo to krizo v dogovarjanju in da pravzaprav vsi dojamemo, da nobena država ne more te težave rešiti sama,"" je poudaril predsednik slovenske vlade.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/sovrazni-govor-v-velikem-obsegu-najeda-slovensko-identiteto/377782,prebežniki,"
					3. november 2015 ob 13:40,zadnji poseg: 3. november 2015 ob 14:50
					Ljubljana - MMC RTV SLO","
Gregor Cerar
","""Sovražni govor v velikem obsegu najeda slovensko identiteto""","Pozivamo slovenski politični vrh, naj obsodi sovražni govor, so predstavniki Alternativne akademije in Odbora za pravično in solidarno družbo pozvali politike, naj nastopijo proti sovraštvu in nestrpnosti ob begunski krizi.
""Ko sem prihajal iz Primorske, sem poslušal intervju z ameriškim predsednikom Barackom Obamo, ki je govoril o okolju in pri tem omenil tudi krizo sirskih beguncev. Povedal je, da gre za posledico velike suše, ki je natrpala ljudi v velika mesta, kar je povzročilo celo vrsto političnih problemov. Sam menim, da ni tako, da so ZDA veliko pripomogle k tej krizi in Slovenci, če podpiramo to politiko, smo moralno odgovorni,"" je pripovedoval zgodovinar Jože Pirjevec, ki je z nekaterimi kolegi in somišljeniki iz Alternativne akademije in Odbora za pravično in solidarno družbo pozval slovenski politični vrh, naj zaustavi naraščajoče sovraštvo, ki se po Sloveniji širi na račun begunske krize.
""Vabimo vse naše politične predstavnike, začenši s predsednikom republike Borutom Pahorjem, da s svojo moralno avtoriteto rečejo primerno besedo,"" je pozval Pirjevec.
Predsednik Alternativne akademije Darko Štrajn je poudaril, da podpirajo referendumsko pobudo Radia Študent glede spremenjenega zakona o obrambi, saj je potrebna resna diskusija o vlogi vojske na meji. ""Od Katoliške cerkve pa zahtevamo, da resno premislil, kako nastopa v teh situacijah,"" pa je Štrajn opomnil na javne izjave murskosoboškega škofa Petra Štumpfa o prebežnikih, ki je po mnenju Slovenske škofovske konference, le ""priostril"" stališče slovenske Katoliške cerkve.
Sovraštvo lahko preraste v nasilje""Po našem mnenju se po Sloveniji širijo sovraštvo, ksenofobija, nestrpnost, morda tudi rasizem … Slovenija je razklana na tiste, ki menijo, da je takšno stališče sprejemljivo, in tiste, ki verjamemo, da takšno stališče ni sprejemljivo. Ugotovili smo, da slovenski politični vrh glede teh vprašanj popolnoma molči, do te mere, da se nam zdi to popolnoma nesprejemljivo in po svoje zgovorno,"" je k obsodbi sovražnega govora, ""ki najeda slovensko identiteto in Slovence kot takšne"", pozval filozof Boris Vezjak.
Cerkvena dvoličnost""Sicer se bojimo, da bi to sovraštvo, ki v ljudeh nesporno obstaja, v neki točki eskaliralo v nasilje, kar bi resnično pomenilo položaj, ki si ga nihče ne želi,"" je dodal Vezjak, ki je bil prav tako kritičen do vloge Katoliške cerkve kot največje civilnodružbene organizacije v Sloveniji.
""Katoliška cerkev je že pokazala svoj dvolični obraz. Potem ko se je zdelo, da bo obsodila besede murskosoboškega škofa Petra Štumpfa, jih je na ponedeljkovi tiskovni konferenci dejansko podprla,"" je poudaril. Diskurz, ki ga uporablja Katoliška cerkev pri nas, pa je po njegovem mnenju pravzaprav diskurz sovraštva in nestrpnosti, ki ga najdemo pri ljudeh. 
Nekdanji zdravstveni minister Dušan Keber pa je obsodil uradne postopke slovenske politike, ki omogočajo, da ljudje zmrzujejo po cele dneve in čakajo, da nekdo, odrasel ali otrok, umre, da bi se zganili. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/merkel-zaprtje-meja-bi-lahko-vodilo-v-vojno-na-balkanu-milanovic-to-se-ne-bo-zgodilo/377772,prebežniki,"
					3. november 2015 ob 12:24,zadnji poseg: 3. november 2015 ob 20:40
					Berlin - MMC RTV SLO, STA, Reuters","
A. P. J., K. Št.
",Merkel: Zaprtje meja bi lahko vodilo v vojno na Balkanu; Milanović: To se ne bo zgodilo,"Po opozorilu nemške kanclerke Merkel, da bi zaprtje nemške meje lahko izzvalo vojaški konflikt, je hrvaški premier Milanović odgovoril, da na Balkanu ne bo vojaških spopadov.
Hrvaški novinarji so prosili premierja Zorana Milanovića za odziv na izjave nemške kanclerke Angele Merkel ob odprtju novih 11 kilometrov dolge avtoceste med Zagrebom in Veliko Gorico. Predsednik vlade jim je odgovoril, da razume izjave kanclerke, ki je sicer po njegovi oceni s svojimi izjavami vedno zelo previdna. ""Nemčija ne more zapreti meja. Hrvaška lahko to vedno stori veliko hitreje od Nemčije. Nobenih oboroženih spopadov ne bo,"" je še zatrdil Milanović. Kot je dodal, javnosti o svojih pogovorih s slovenskim kolegom Mirom Cerarjem ne obvešča več, saj so ti postali ""rutinski"".
Sicer pa se je na besede Angele Merkel odzval tudi slovenski premier Miro Cerar, ki je ocenil, da bi se lahko pojavile posamične konfliktne situacije med državami, če begunska kriza ne bo obvladana.
Merkel: Sprejeti bo treba več ukrepov na vseh ravnehNemška kanclerka je v ponedeljek na srečanju svoje stranke CDU v Darmstadtu izjavila, da bi bilo lahko zaprtje nemške meje z Avstrijo povod za oborožen spopad. ""Ne želim, da se na tem območju znova razvije vojaški spopad,"" je dejala in dodala, da sicer ne želi biti glasnica zle usode, a da se stvari v nasilje lahko razvijejo hitreje, kot si mislimo. Prav vse večje napetosti na Balkanu so jo vodile tudi v sklic konference o begunskih poteh v Evropi. ""Odgovornost Nemčije kot največje države v Uniji je, da najde rešitev problematike, ki spodbuja solidarnost, ne pa povzroča delitve. Prepričana sem, da to lahko dosežemo.""
Angela Merkel sicer meni, da bo treba v prihodnosti za zajezitev prihoda novih beguncev ""sprejeti več ukrepov na nacionalni in evropski ravni; vse od tranzitnih območij, do hitrega sprejema zakonov, predvsem pa moramo pospešiti proces vračanja tistih prosilcev za azil, katerih vloge so bile zavrnjene"".
Prebežniki iz centrov v Nemčiji vse pogosteje izginjajoSodeč po raziskavi časopisa Neue Osnabrücker Zeitung, je iz zvezne dežele Spodnja Saška na severu Nemčije oktobra letos neznano kam odšlo 700 izmed okoli 4.000 tam nastanjenih prebežnikov. Številni so izginili, še preden so jih popisali, kar je prvi korak v postopku pridobivanja azila. Podobno se dogaja v drugih nemških zveznih deželah, a v manjšem obsegu.
Kot je za Deutsche Welle poudaril predstavnik spodnjesaškega notranjega ministrstva Matthias Eichler, imajo ljudje pravico, da se prosto gibajo in torej tudi, da odidejo iz njim namenjenih centrov. Nekateri se tako pač odločijo na lastno pest zapustiti nastanitvene centre, podatkov o tem, koliko točno je takih in zakaj odidejo, pa oblasti za zdaj nimajo. Po zakonodaji bi bilo treba begunce popisati takoj ob prihodu v Nemčijo, a odkar se je begunski val okrepil in v državo prihaja na tisoče ljudi dnevno, v praksi policija tega ne more več izvajati. Ljudi zato najprej oskrbijo, nato jih prepeljejo v centre po državi in šele tam naj bi vse tudi popisali. A v teh centrih prebežnikov na silo ne morejo zadržati. Po drugi strani pa so tisti, ki begunski center zapustijo še pred popisom, po zakonu nezakoniti migranti. Če jih ustavi policija, se morajo vrniti v centre in celoten postopek popisa steče znova.
Ljudi se ne da zadržatiStrokovnjak za migracije z univerze v Osnabrücku Jochen Oltmer opozarja, da gre za nov vidik begunske krize, ki ga ne smemo zanemariti. Po njegovem mnenju je to še en dokaz, da država izgublja nadzor. Kot pravi, številni ljudje pač ne želijo ostati tam, kamor so jih oblasti namestile. Tako nekaterim ni všeč na podeželju, ampak želijo v zanimivejša mesta, številni pa preprosto želijo k sorodnikom in prijateljem, ki živijo kje drugje v Nemčiji ali celo v drugi državi.
S tega vidika Oltmer dvomi o zdajšnjem sistemu relokacije prebežnikov po državi, saj otežuje njihovo integracijo. Mreže znancev, prijateljev in sorodnikov, ki jih že imajo v Nemčiji, so namreč ključnega pomena za njihovo vključevanje v družbo. Varnostne težave Oltmer za zdaj ne vidi, saj po njegovem mnenju ne gre za to, da bi se ljudje zavestno izogibali popisu. Predlaga predvsem, da se postopek registracije izvede čim prej po njihovem prihodu v Nemčijo, saj je to v interesu vseh - prebežnikov, ki bodo tako dobili določeno varnost in zagotovila o svojem prihodnjem statusu, države, ki bo znova prevzela nadzor nad položajem, in občin, ki bodo lažje načrtovale svoje dejavnosti.
Korak v to smer naj bi bila vzpostavitev t. i. prehodnih območij, o katerih poteka razprava v Nemčiji. V teh območjih vzdolž meje bi predvsem ločevali ekonomske migrante od tistih, ki so verjetno upravičeni do zaščite v Nemčiji. Prve bi po hitrem postopku nato vračali v njihove domovine.
Nemška koalicija za čimprejšnjo razrešitev spora glede begunske politikeNemška velika vladajoča koalicija pod vodstvom kanclerke Angele Merkel želi po spodletelem nedeljskem begunskem vrhu doseči čimprejšnjo razrešitev spora glede begunske politike v Nemčiji. Vodilni predstavniki vladajočih strank CDU/CSU in SPD so danes že izkazali pripravljenost na to. Predstavniki vladajoče nemške koalicije se bodo sešli v četrtek, ko bodo razpravljali o prihodnjem ravnanju s prebežniki. Pripravili naj bi tudi konferenco z ministrskimi predsedniki vseh 16 nemških zveznih dežel.
CDU/CSU podpirata ustanovitev t. i. prehodnih območij, kjer bi pospešeno obravnavali prošnje prosilcev za azil. Socialdemokrati na drugi strani pa zagovarjajo idejo o t. i. vstopnih centrih, kjer bi prebežnike registrirali. Kakšna naj bi bila kompromisna rešitev, še ni znan.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/avstrija-v-sentilju-postavila-bodeco-zico/377746,prebežniki,"
					3. november 2015 ob 07:46,zadnji poseg: 3. november 2015 ob 20:43
					Atene, Bratislava, Gradec, Slavonski Brod - MMC RTV SLO","
A. P. J.
",Avstrija v Šentilju postavila bodečo žico,"Oblasti na Lezbosu opozarjajo, da jim ob prihodu novih prebežnikov zmanjkuje prostora za pokop umrlih. Avstrija, ki je v Šentilju namestila žico, pa je pripravila zakon, ki beguncem omejuje status.
Na Lezbos, ki ima 85.000 prebivalcev, je po podatkih Združenih narodov samo prejšnji mesec prispelo 218.000 prebežnikov - to je več kot v celotnem lanskem letu. Zaradi bližine Turčiji je ta grški otok zaželeni cilj številnih prebežnikov, ki se odpravijo na nevarno pot čez Egejsko morje. Na otoku čakajo, da jim grške oblasti priskrbijo prevoz na celino, od koder nadaljujejo pot proti severu, v osrčje Evrope.
A veliko prebežnikov in beguncev se utopi na poti na Lezbos - samo v zadnjih štirih dneh se je v Egejskem morju pred Lezbosom utopilo 43 ljudi. Oblasti na Lezbosu trdijo, da so lokalna mrtvašnica in prosti grobovi že zapolnjeni in da ne morejo poskrbeti za dodatna trupla, ki naj bi jih od zdaj shranjevali v zamrzovalnikih. Kot je za grško televizijo povedal neimenovani škof z otoka, je edina možnost za pokop umrlih beguncev razširitev pokopališča na otoku.
Težave prebežnikov so izziv tudi za otoške zdravstvene službe, saj morajo zaposleni na urgenci delati po 16 ur dnevno. Poleg tega pa imajo na voljo premalo reševalnih vozil, da bi poskrbeli za domačine in za begunce.
Na meji med Avstrijo in Slovenijo bodeča žicaV Špilju na meji med Avstrijo in Slovenijo so vzhodno od sprejemnega centra avstrijske oblasti postavile bodečo žico, ki stoji ob robu pirinske avtoceste. Avstrijski organi naj bi se za postavitev bodeče žice odločili, ker so številni prebežniki poskušali v državo vstopiti prek avtoceste. V Špilju so sicer danes registrirali okoli 1.800 beguncev, v Radgoni pa 700. Prevoz beguncev z avtobusi v notranjost države poteka nemoteno. Razmere v sprejemnih centrih so mirne, oskrba beguncev pa prav tako poteka nemoteno.
Avstrija bi omejila pravico do azilaAvstrijska vladna koalicija socialnih demokratov in konservativcev je medtem predstavila predlog zakona, ki bi veljavnost mednarodne pravice do azila omejil na tri leta. Po tem času bi položaj pri posamezniku znova ocenili. Amandma k zakonu o azilu predvideva tudi strožjo možnost t. i. združitve družin, pri čemer bi določili minimalno mejo dohodka in stanovanjskih razmer, ki jih morajo begunci izpolnjevati.
""S tem zakonom želimo zaščititi tiste, ki pomoč potrebujejo. Na žalost pa v praksi prihaja do tega, da prosilci za azil pogosto iščejo zaščito zaradi ekonomskih vzgibov,"" je dejala notranja ministrica Johanna Mikl-Leitner. Za zdaj ni znano, kdaj bo parlament amandma sprejel. Avstrija je tako tranzitna država kot država končnega cilja, od julija je za azil zaprosilo 9.000 ljudi.
Slovaška za varovanje schengenskih mejaSlovaška vlada je sprejela odločitev o ustanovitvi posebne policijske enote 3.000 policistov za varovanje zunanjih schengenskih meja. V Bratislavi so tudi odločili, da bodo v Slovenijo poslali 20 policistov.
Kot je po seji vlade dejal slovaški premier Robert Fico, gre za izraz solidarnosti. Če bo Slovenija potrebovala še dodatne sile, bo Slovaška pripravljena povečati število policistov. V Slovenijo naj bi prvi slovaški policisti odpotovali še ta teden, delovali pa naj ne bi samo na meji, pač pa tudi v notranjosti države. Slovaški premier je hkrati kritiziral begunsko politiko Nemčije in drugih držav EU-ja. ""Tudi Slovenija je sprva verjela, da je mogoče begunsko krizo rešiti s politiko odprtih rok, a je zdaj odvisna od naše pomoči,"" je dejal, poroča nemška tiskovna agencija DPA.
Kot je po seji vlade še dejal Fico, bo lahko Slovaška v 24 urah, če bo treba, poslala na zunanje meje EU-ja 300 policistov z opremo, poroča slovaška tiskovna agencija Tasr. V enoti bodo izkušeni slovaški policisti, zaradi česar bodo v slovaški policiji na novo zaposlili 300 policistov. Hkrati bodo na Slovaškem za po 20 ljudi povečali število zaposlenih na uradu za migracije in uradu za zaščito ustavnih oblasti ter diplomatskih misij. Slovaška je že oktobra na Madžarsko napotila 50 policistov, ki pomagajo pri varovanju madžarsko-srbske meje. Država se za zdaj še ne sooča z navalom beguncev - od začetka leta so prejeli 139 prošenj za azil, ki so ga priznali sedmim ljudem.
 
 
Zimski tranzitni center na HrvaškemHrvaška je odprla nov zimski tranzitni center za prebežnike v Slavonskem Brodu, v katerem bo prostora za 5.000 ljudi. V centru so ogrevani šotori in bolnišnica z desetimi posteljami.
Zimski sprejemni center so zgradili, saj navadno šotorsko naselje v Opatovcu ni več primerno za zimske razmere. Posebni vlak naj bi sedemkrat na dan potoval iz Šida skozi Ilok in Vinkovce do Slavonskega Broda, kjer pa naj bi se kljub ogrevanim šotorom in urejenim kopalnicam s toplo vodo ljudje zadrževali največ 24 ur. Kot je v ponedeljek dejal hrvaški notranji minister Ranko Ostojić, načrt še vedno ostaja enak - najmanj 6.000 prebežnikov na dan mora Hrvaško zapustiti. Z neposredno železniško povezavo se nameravajo izogniti nenadzorovanim prehodom meje med državama. 
Center je razdeljen v dva dela, v enega prebežniki prihajajo, iz drugega bodo odhajali naprej proti Sloveniji. Vsak dan naj bi v center prišlo po 1.000 ljudi, ki jih bodo v Šidu popisali srbski policisti in pripadniki Frontexa, med katerimi bodo tudi hrvaški policisti. Po registraciji jih bodo predvidoma še isti dan odpeljali proti Sloveniji.
Tudi psihosocialna pomočProstovoljci Rdečega križa bodo utrujene in premražene ljudi pričakali z odejami, pripravljenih je tudi 6.000 paketov hrane, piše HRT, kjer pa dodajajo, da so pripravljene tudi ekipe strokovnjakov za druge vrste pomoči. ""Gre tudi za psihosocialno podporo, kar zahteva koordinacijo več vladnih in nevladnih organizacij,"" so sporočili iz hrvaškega Rdečega križa.
Nova pot - skozi Črno goro in BiH?Po poročanju portala Jutarnji.hr se sicer nakazuje že nova, tretja balkanska begunska pot, ki ne vodi več skozi Grčijo, Makedonijo, Srbijo, Hrvaško in Slovenijo proti Avstriji in Nemčiji, ampak iz Grčije skozi Albanijo in Črno goro v Sarajevo, od tam pa skozi Bihać na Reko in od tam naprej v Italijo.
Na Hrvaško je v mesecu in pol vstopilo več kot 312.000 prebežnikov, samo v ponedeljek je prišlo 8.500 ljudi, v torek pa že do 9. ure več kot 2.000.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj. 
"
http://www.rtvslo.si/begunska-kriza/v-drugem-mnozicnem-prihodu-v-slovenijo-vstopilo-135-000-prebeznikov/377742,prebežniki,"
					3. november 2015 ob 07:19,zadnji poseg: 3. november 2015 ob 18:23
					Dobova/Šentilj - MMC RTV SLO","
B. T., L. L.
",V drugem množičnem prihodu v Slovenijo vstopilo 135.000 prebežnikov,"V Slovenijo je v drugem množičnem prihodu prebežnikov iz Hrvaške vstopilo okoli 135.000 ljudi, od katerih jih veliko nima osebnih dokumentov.
Policija nima natančnih podatkov o tem, koliko prebežnikov je brez dokumentov. Ko bodo vsi postopki vneseni v uradne evidence, bodo znani tudi natančni podatki.
Pri prebežnikih, ki pri sebi nimajo dokumentov, policisti njihove osebne podatke preverjajo v okviru danih možnosti. Z vsakim tujcem policija najprej izvede postopek ugotavljanja identitete. Če ima pri sebi dokument, ga vnesejo v računalniško evidenco policije. Če dokumenta nima, pa v sistem registracije vnesejo tiste podatke, ki jih sam pove o sebi.
Podatke preverijo v policijskih evidencah, ki zaradi varovanja zunanje schengenske meje vsebujejo tudi preverjanje v schengenskem informacijskem sistemu. Vse ljudi policisti fotografirajo, starejšim od 16 let preslikajo prstne odtise.
Na policiji so pojasnili, da se odvzeti prstni odtisi v okviru aplikacije ob popisu ne obdelujejo po  t. i. uredbi Eurodac, ki se uporablja na zunanjih mejah Evropske unije. Na podlagi zakona o tujcih se prebežnikom nato izda odločba o dovoljenju zadrževanja.
Kot so še povedali na policiji, veliko prebežnikov prihaja z območij, kjer prebivalci poznajo samo svojo letnico rojstva, ne celotnega datuma, saj ne praznujejo rojstnih dni.
V Dobovi si želijo razbremenitveObčinski svet občine Brežice je na izredni seji v Dobovi sprejel zahteve, s katerimi od države pričakuje, da bo dejavnejša pri reševanju težav. Krajani si namreč želijo čimprejšnjo povrnitev običajnega vsakdanjika.
Občinski svet zato med drugim zahteva, da se zbirni center ne širi, da je namenjen samo prebežnikom, ki prestopijo zeleno mejo, in da se vsi popisi opravljajo le na železniški postaji. Sprejemanje prebežnikov z vlaki je sicer po mnenju sveta korak v pravo smer, a razbremenitev okolja še vedno ne poteka tako gladko, kot bi lahko.
Cerar: Če bo treba, za zajezitev prebežniškega toka tudi ograja
.
Merkel: Zaprtje meja bi lahko vodilo v vojno na Balkanu; Milanović: To se ne bo zgodilo
.
""Sovražni govor v velikem obsegu najeda slovensko identiteto"" 
 

"
http://www.rtvslo.si/svet/calais-v-gradnjo-zabaviscnega-parka-nedalec-od-obupnega-begunskega-taborisca/377716,prebežniki,"
					2. november 2015 ob 19:18,zadnji poseg: 2. november 2015 ob 20:04
					Calais - MMC RTV SLO","
B. V.
",Calais v gradnjo zabaviščnega parka nedaleč od obupnega begunskega taborišča,"V francoskem mestu Calais, kjer na tisoče prebežnikov v nemogočih razmerah čaka odhod v Veliko Britanijo, želijo ustvariti ""pozitivno podobo"" z zabaviščnim parkom.
""Junaška dežela"", kakor naj bi se imenoval park, naj bi stala 300 milijonov evrov, zgrajena pa naj bi bila le tri kilometre od taborišča, kjer zdaj okoli 6.000 prebežnikov čaka v upanju, da bodo lahko odšli v Veliko Britanijo, piše britanski Telegraph.
Razmere v taborišču, ki se ga je prijelo ime džungla, pa so naravnost grozne, piše Guardian, ki se sklicuje na raziskavo Univerze v Birminghamu in organizacije Zdravniki sveta. Šotori so polni podgan, voda je onesnažena z iztrebki, prebivalci pa trpijo med drugim zaradi tuberkuloze in posttravmatskega stresa, ugotavlja poročilo raziskovalcev.
Pod minimalnim standardomPogoji so ""precej pod minimalnim standardom za begunsko taborišče"", piše v poročilu. Zaradi pomanjkanja prostorov za umivanje in hladilnikov za shranjevanje hrane so se pojavile driska, krči v trebuhu, vročica in bruhanje, oblasti pa prav tako ne odvažajo odpadkov, kar privlači podgane in miši, ki lahko prenašajo resne, tudi smrtonosne bolezni.
""Pričevanja zdravstvenih delavcev iz nevladnih organizacij so pokazala, da begunski bolniki, ki so imeli zlomljene noge, niso smeli dobiti bergel,"" še ugotavljajo raziskovalci. Prebivalci taborišča se pritožujejo nad nasiljem policije, ki da jih tepe in proti njim uporablja solzivec, napadali pa naj bi jih tudi krajevni prebivalci.
""Gre za najhujšo humanitarno krizo v eni izmed najbogatejših držav na svetu,"" je dejal Leigh Daynes, direktor Zdravnikov sveta. Večina ljudi, ki so jih raziskovalci spraševali v teh dveh mesecih, so bili prebežniki, ki so bežali pred vojnami ali avtokratskim režimom v Sudanu, Afganistanu, Siriji in Eritreji, je dejal Daynes.
Oblasti skrbi podoba mestaBolj kot razmere, v katerih živijo prebežniki, lokalne oblasti skrbi podoba mesta. Pritožujejo se, da je navzočnost prebežnikov močan udarec za gospodarstvo Calaisa, županja pa je že zahtevala odškodnino od britanske in francoske vlade, piše Telegraph. V tamkajšnji razvojni agenciji Calais Promotion upajo, da bo gradnja parka prinesla 1.000 delovnih mest v mestu, ki se spopada s 17-odstotno brezposelnostjo, eno najvišjih v Franciji.
""Gradnja parka bo Calais povezala s pozitivno podobo,"" je dejal Marc Legrand iz agencije Calais Promotion. Kot je dejal, ""to, da so tu prebežniki, še ne pomeni, da ne moremo narediti česa podjetnega"". Ob tem pa Legranda ne skrbi, da bi imeli prebežniki kakšen vpliv na park. ""Park jih ne bo zanimal, saj jim ne bo pomagal priti v Veliko Britanijo."" Vodje projekta imajo cilj 1,5 milijona obiskovalcev letno, park pa naj bi odprli leta 2019.
Francoska vlada je že vložila 220.000 evrov v izdelavo študije, lokalne oblasti pa so zagotovile še 400.000 evrov, pri čemer bi morali zasebni vlagatelji pokriti stroške gradnje. Lokalne oblasti so sicer zavrnile nekatera predvidevanja, da vlagatelji ne bodo hoteli podpreti projekta tako blizu begunskega taborišča, ki se ga je zaradi slabih razmer oprijelo ime džungla.
Zahteve po razpraviProjekt pa vzbuja tudi številne pomisleke. Medtem ko želi desnosredinska županja Natacha Bouchart oživiti tamkajšnje gospodarstvo in izboljšati podobo mesta, ki naj bi jo kazilo bedno begunsko taborišče, pa nekateri socialistični poslanci s severa države problematizirajo, da se želi projekt izvesti brez opravljene javne razprave.
Poslanec Yann Capet se sklicuje na ""pomanjkanje transparentnosti"" in zahteva javno razpravo, standardno ob velikih infrastrukturnih projektih. Ta poskus nekaterih poslancev pa naj bi želel ustaviti premier Manuel Valls.
Na lokalnih volitvah prihodnji mesec se v Calaisu zmaga sicer obeta skrajno desni Nacionalni fronti.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/tudi-avstrija-zaostruje-azilno-zakonodajo-uvaja-zacasni-azil/377699,prebežniki,"
					2. november 2015 ob 16:20,zadnji poseg: 2. november 2015 ob 17:06
					Dunaj, Zagreb - MMC RTV SLO, STA","
B. V.
","Tudi Avstrija zaostruje azilno zakonodajo, uvaja začasni azil","Avstrija sredi prihoda večjega števila prebežnikov zaostruje azilno zakonodajo. Spremembe predvidevajo tudi časovno omejen azil in ostrejše pogoje za združevanje družin.
Spremembe, o katerih so se v veliki koaliciji Ljudske stranke (ÖVP) in socialdemokratov (SPÖ) že dogovorili, naj bi začele veljati v kratkem. Predlog notranjega ministrstva predvideva, da bodo azil sprva odobrili za največ tri leta. Če se bodo v tem obdobju razmere v domovini prosilca za azil stabilizirale v tolikšni meri, da bo mogoča vrnitev - na primer končanje vojne v Siriji -, bodo morali begunci zapustiti Avstrijo.
Status begunca oziroma begunke bo priznan za neomejeno časovno obdobje le, če bodo po treh letih od prvotne odobritve še vedno obstajali razlogi za azil, poroča avstrijska tiskovna agencija APA.
Notranja ministrica Johanna Mikl-Leitner medtem pravi, da pomenijo nova določila vračanje k jedru pravice do azila, ki po njenem prepričanju ne bila smela postati instrument priseljevanja. ""Gre za časovno omejeno zaščito - nič več in nič manj,"" je dejala.
Ljudje bodo morali biti tri leta brez družineSpremembe, ki bodo imele na kratek rok največji učinek, pa so del predloga nove zakonodaje, povezane s pogoji za združevanje družin. Tisti, ki ne bodo upravičeni do azila, temveč le do subsidiarne zaščite, bodo namreč morali v prihodnje namesto leto dni kot doslej čakati tri leta, preden bodo lahko v Avstrijo pripeljali svojo družino.
To naj bi posebej zadevalo Afganistance in Afganistanke, ki jim je namesto azila pogosto priznana subsidiarna zaščita. Do te so upravičeni tisti, ki ne izpolnjujejo pogojev za status begunca, so pa upravičeni do zaščite, ko jim v domovini grozi nevarnost, kot so smrtna kazen, mučenje in nasilje v okviru konflikta. Pri prebežnikih iz Afganistana je v Avstriji tako v 45 odstotkih primerov.
Tisti, ki bodo želeli pripeljati svojo družino, bodo morali po novem še izkazati, da imajo ustrezno bivališče in ustrezen prihodek. Zakon zaradi rokov ne more biti potrjen pred decembrom, bi pa naj retroaktivno veljal že od sredine novembra, še piše APA. Ostrejšo azilno zakonodajo sta sprejeli tudi Švedska in Nemčija, priljubljeni destinaciji prebežnikov.
Hrvaška z novim tranzitnim centromMedtem Hrvaška začenja uporabljati nov začasni tranzitni center, in sicer v Slavonskem Brodu. Podpredsednik hrvaške vlade in notranji minister Ranko Ostojić je tako napovedal, da bo v torek v novi center ob 8. uri pripeljal prvi vlak s 1.000 prebežniki iz Opatovca.
Od srede pa bodo v zimski tranzitni center z vlaki vozili po 1.000 beguncev, ki jih bodo v Šidu popisali srbski policisti in pripadniki Frontexa, med katerimi bodo tudi hrvaški policisti, je poročala hrvaška tiskovna agencija Hina.
Iz Šida bodo sprejeli od šest do sedem vlakov s po 1.000 ljudmi, kar pomeni najmanj 6.000 ljudi dnevno, ki bodo vstopili na Hrvaško in jo tudi zapustili v smeri Slovenije. Ostojić je še dodal, da Nemčija na petih mejnih prehodih z Avstrijo še zmeraj dnevno sprejme 6.500 ljudi.
""Slovenija se razbremenjuje""""Iz Slovenije ta hip več ljudi odhaja, kot vanjo vstopa, torej se razbremenjujejo prostori. Ob dobri koordinaciji je vse mogoče upočasniti in se dogovoriti. Pričakujem, da bodo vse države, ki so na poti, pripravljene ob izrednih razmerah, ko bi se nekje zataknilo, uskladiti število ljudi, ki bi šli proti meji,"" je še dejal Ostojić.
Hrvaški minister je tudi izpostavil, da je v preteklih več kot 40 dneh na Hrvaško vstopilo 305.000 ljudi, v zadnjih 24 urah pa 9.500, kar pomeni, da se je število prispelih beguncev povečalo.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/begunska-kriza/sefic-potrebovali-bi-se-vsaj-1-000-policistov-za-suvereno-obvladovanje-razmer/377697,prebežniki,"
					2. november 2015 ob 15:43,zadnji poseg: 2. november 2015 ob 21:39
					Ljubljana - MMC RTV SLO, STA","
Al. Ma., A. Č.
",Šefic: Potrebovali bi še vsaj 1.000 policistov za suvereno obvladovanje razmer,"Odbor za notranje zadeve je v vrsti razprav o reševanju begunske problematike opravil še eno. V opoziciji so opozarjali na možnost, da bi Avstrija in Nemčija kmalu začeli znatno omejevati dotok prebežnikov v državi. 
V SDS-u so izpostavili, da bo največja težava nastala, če Avstrija zapre mejo, Slovenija pa ne bo sposobna zavarovati južne meje. Poslanec Vinko Gorenak je zato vladi za izboljšanje razmer na meji predlagal spremembo zakonodaje, ki se nanaša na varovanje državne meje. Predlagani so bili tudi nekateri sklepi za soočenje z begunsko krizo, a jih je odbor zavrnil.
Državni sekretar na notranjem ministrstvu Boštjan Šefic je pojasnil, da bi za povsem suvereno obvladovanje razmer potrebovali še nekaj sto, če ne 1.000 policistov. Dodal je, da nekatere prebežnike tudi vračajo v države, iz katerih so prišli, a gre za sorazmerno majhno število.
Šefic je ob tem zavrnil namige, da naj bi se med prišleki pojavljale nekatere nalezljive bolezni. Tudi notranja ministrica Vesna Györkös Žnidar je poudarila, da kaosa ni, razmere pa da so pod nadzorom. Zunanji minister Karl Erjavec je ob tem opozoril, da se bo tudi po končani vojni v Siriji priseljevanje nadaljevalo, saj je že zdaj veliko ljudi iz Afganistana, Pakistana in Afrike. 
MNZ zadovoljen z začasno postajoŠefic si je danes ogledal tudi šentiljsko nastanitveno središče in izrazil zadovoljstvo s tamkajšnjo ekipo in občino. Ta si dejavno prizadeva, da bi življenje občanov potekalo normalno, je ocenil. Središče je dobro urejeno, tudi glede na to, da je v njem občasno 4.000 prebežnikov in več, je izjavil. Novi peron je pešpot do nastanitvenega središča skrajšal na le 50 metrov, kar olajša delo policiji, pa tudi razmere za prebežnike.
Preurejanje nikogaršnje zemljePredstavniki notranjega ministrstva so si ogledali tudi t. i. nikogaršnjo zemljo približno 150 metrov stran, kjer prebežniki že prehajajo v postopek avstrijskih varnostnih organov. Dogovorili so se, da bodo ta del s slovenske strani dodatno uredili in predvsem odvažali ""enormne količine smeti"". Da s svoje strani območje uredijo tudi Avstrijci, pa se bodo dogovorili na torkovem operativnem sestanku, je napovedal Šefic.
Tudi v Dobovi urejajo sprejemni center in okolico, tako da bo pripravljena za nove migrante, je dejal Šefic. Dobova je sicer po njegovih besedah še vedno pod izjemno velikim pritiskom. Danes so tja prispeli trije vlaki s skupno 3.130 prebežniki. Ob 12. uri jih je bilo na tem območju 1.030, a ker pričakujejo še več vlakov, se bo končna številka najbrž gibala med 6.600 in 7.600.
Sircev skoraj polovicaKot je pojasnil Šefic, je sicer v tem begunskem valu v Slovenijo vstopilo skupno 127.399 prebežnikov. Po obdelanih podatkih o nekaj več kot 73.000 prebežnikih se razmerje med moškimi in ženskami z mladoletniki približuje razmerju 50:50, več kot 36.000 med njimi je domnevnih državljanov Sirije in nekaj več kot 19.000 državljanov Afganistana, sledijo Iračani in Pakistanci.
V zadnjih dneh so dobili nekaj dodatnih prošenj za mednarodno zaščito, in sicer v petek tri ter v soboto sedem. Tako je od 17. septembra do nedelje pri nas zaprosilo za mednarodno zaščito 59 oseb, od tega 23 državljanov Iraka, 12 državljanov Kosova, 11 državljanov Irana, štirje državljani Afganistana, po dva državljana Albanije in Nigerije ter po en državljan Kameruna, Maroka, Sirije, Srbije in Turčije.
""Obstoječa varnostna ureditev zadošča""Po besedah Šefica sicer pretekli konec tedna ni bilo pomembnejših varnostnih dogodkov, bilo je nekaj manjših, ki so jih policisti uredili tako, da se niso stopnjevali. Tudi sicer ocenjuje, da glede na zdajšnje varnostne razmere obstoječa zakonska ureditev zadošča in ni potreb po dodelitvi dodatnih pooblastil vojski. Zdaj je po njegovih besedah ves čas na terenu okoli 240 vojakov.
Možnost dodatnih pooblastil omogoča sprejeta dopolnitev zakona o obrambi, ki pa še ni uveljavljena. Zbiranje podpisov za referendum o omenjeni zakonski dopolnitvi se je začelo. Kot je pojasnil Šefic, obstoječi zakonski okvir ne bo zadoščal, če se razmere radikalno spremenijo, torej če bi se denimo ponovno zgodilo prehajanje prebežnikov čez zeleno mejo ali kakšni drugi dogodki, ki bi vplivali na varnost.
Na vprašanje, ali načrtujejo, da bi vlak v prihodnje vozil tudi do Gornje Radgone, je Šefic pojasnil, da je odločitev stvar operativnega štaba, ki odloča, kaj je v nekem trenutku optimalen prevoz. V Gornjo Radgono običajno usmerijo predvsem tiste, ki že pridejo v državo z avtobusi. Tudi število prebežnikov je tam manjše kot v Šentilju, in sicer večinoma od 700 do 1.000.
Poleg mednarodne humanitarne pomoči, ki prihaja v Slovenijo, je po besedah Šefica načrtovane še kar nekaj, med drugim tudi vojaška bolnica, za katero se še dogovarjajo o lokaciji postavitve. Prav tako se z Visokim komisariatom Združenih narodov za begunce (UNHCR) dogovarjajo tudi za postavitev bivalnih enot.
Kot je pojasnil Šefic, je sicer še vedno največ potreb po opremi, ki je potrebna za zimo, kot so spalne vreče in oblačila. S Karitasa pa so sicer sporočili, da je prišlo toliko opreme, da zanjo ni več prostora v skladiščih v Šentilju, tako da zdaj iščejo prostore za skladiščenje v Mariboru. 
Župani zahtevajo jasnejše načrteV Šentilju so se z državnim sekretarjem srečali župani iz Skupnosti občin Slovenije (SOS). ""Od države pričakujemo zelo jasne scenarije za primere, če se bodo stvari morda tudi poslabšale,"" je po sestanku za medije povedal njihov predsednik Ivan Žagar. Po njegovih ocenah bi bilo treba na podlagi dozdajšnjih izkušenj pripraviti mogoče načrte za prihodnje, da ne bi tako velik del bremena kot do zdaj padel na lokalne skupnosti in prostovoljce.
""Pozivamo državo, naj se čim bolj pripravi za naprej in da ima scenarije, ki bi se lahko zgodili, že vnaprej pripravljene,"" je dodal župan Občine Podčetrtek Peter Misja. ""Danes je to problem občine Šentilj, jutri je lahko to problem vseh občin. Predvsem smo razmišljali v to smer, kaj se bo zgodilo v prihodnosti, če se bodo begunci začeli vračati,"" je povedal šentiljski župan Štefan Žvab.
Jasnih odgovorov niso dobili. ""Na današnjem sestanku smo se predvsem informirali o trenutnem dogajanju, o tistem, kaj lahko pričakujemo v naslednjem obdobju, o nekaterih tveganjih, ki se še pojavljajo in seveda predvsem o tem, kaj je treba v naslednjem obdobju narediti. Mislim, da je bil sestanek koristen, tako za župane kot zame in za moje kolege. Nekatera priporočila in predloge, ki so jih dali, bomo tudi upoštevali pri našem nadaljnjem delu,"" je povedal Šefic.  
Brežice: prebežnike naj popišejo na vlakihBrežiški župan Ivan Molan je po triurni seji brežiških svetnikov, ki so soglasno podprli zahteve brežiške občine glede reševanja begunske krize, povedal, da so njihove poglavitne zahteve, da prebežnike v Dobovi z vlakov ne vozijo več v zbirne centre in da jih popišejo že na vlakih. Ob tem zahtevajo preprečitev prehoda beguncev čez zeleno mejo in zahtevajo, da za njihov vstop v državo na območju občine vzpostavijo eno ali dve vstopni točki. Zahtevajo tudi, da dobovskega sprejemnega centra ne širijo in da država čim prej začne upravičencem vračati stroške za delo z migranti, je še povedal Molan.
Prihaja tuja pomočPri spopadanju s prebežniško krizo Slovenija dobiva tudi humanitarno pomoč tujih držav, in sicer Luksemburga, Slovaške in Madžarske. V državni logistični center za zaščito in reševanje v Rojah je zjutraj že prispela humanitarna pomoč Luksemburga, okoli 16.30 je prišla pomoč s Slovaške, ponoči pa še madžarski del pomoči. Madžari bi morali v Roje priti že popoldne, a so razmere na cesti za nekaj ur zamaknile prihod.
Gre za humanitarno materialno pomoč, večinoma postelje, odeje, spalne vreče in zaščitna sredstva, pa tudi medicinske pripomočke, ki jo bodo dostavili v Roje, od tod pa glede na potrebe v sprejemne in namestitvene centre za migrante po državi, so sporočili iz uprave za zaščito in reševanje.
Pomoč Luksemburga vsebuje 26.000 parov rokavic za enkratno uporabo, 3000 zaščitnih oblek, dva kompleta za oživljanje LifePak 15 in 10.000 obraznih zaščitnih mask. Slovaška pošilja 500 odej, 500 spalnih vreč, 275 prevlek za postelje, 135 prenosnih postelj in 15 gasilskih miz, Madžarska pa 78 šotorov za zimske razmere s pečmi na drva ali olje z zmogljivostjo posameznega šotora do 20 ljudi.
Gre za pomoč, ki jo je Madžarski ponudila Finska, Madžarska pa jo zdaj naprej ponuja nam, je v izjavi ob prihodu slovaškega tovornjaka s pomočjo dejal namestnik generalnega direktorja uprave za zaščito in reševanje Branko Dervodel.
Pomoč, ki je popoldne prišla s Slovaške, zdaj raztovarjajo s tovornjaka, po nastanitvenih centrih pa jo bodo razdelili skladno s potrebami, pravi Dervodel. Marian Zahora s slovaškega veleposlaništva pa je dodal, da je treba v težkih časih priskočiti na pomoč drugi članici velike evropske družine.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj. 
"
http://www.rtvslo.si/slovenija/skof-glavan-v-cerkvi-smo-svobodni-in-je-velika-demokracija/377693,prebežniki,"
					2. november 2015 ob 14:36,zadnji poseg: 2. november 2015 ob 19:50
					Ljubljana - MMC RTV SLO","
Gregor Cerar
",Škof Glavan: V Cerkvi smo svobodni in je velika demokracija,"""Trdim, da smo naredili vse, kar je mogoče, zato sem se zahvalil tudi vojski, policiji in prostovoljcem, ki delajo prek svojih moči,"" je poudaril predsednik škofovske konference, novomeški škof Andrej Glavan.
Predsednik Slovenske škofovske konference (SŠK), škof Andrej Glavan, je predstavil uradno stališče slovenske Katoliške cerkve do begunske krize, ki v zadnjih tednih pretresa Slovenijo, in vlogo njihove humanitarne organizacije Slovenske karitas v njej.
""Načelo Katoliške cerkve in kristjanov je, da moramo biti do beguncev odprti in pozorni,"" je dejal Glavan in dodal, da se prav v karitativnem delu preverja prisotnost krščanstva in oznanjevanja. S celjskim škofom Stanislavom Lipovškom sta obiskala tudi sprejemne in nastanitvene centre v Posavju ter se sešla s predstavniki Slovenske vojske, ki so jima podali analizo razmer. Skupaj s prostovoljci Karitasa in civilne zaščite sta si tudi ""od blizu ogledala valove migrantov in beguncev, ki so tedaj še peš hodili čez mejo"", in od prostovoljcev dobila ""pristne informacije.""
SŠK je sicer stališče do begunske krize podal že pred dobrim tednom, ko je med drugim izrazil zaskrbljenost nad valovi beguncev in pripravljenostjo Slovenije. Glavan je tedaj državne oblasti pozval, naj dosežejo čimprejšnji dogovor o begunski problematiki na ravni Evropske unije in sosednjih držav, da v prihodnjih dneh in tednih ne bo humanitarne krize in neredov.
Medtem ko je bilo stališče SŠK-ja precej strpno, čeprav so opozorili, da je treba pri begunski problematiki ločevati migrante in begunce, se je precej ostreje odzval murskosoboški škof Peter Štumpf, ki je v svojem javnem odzivu med drugim zapisal: ""Migranti se bodo na koncu ustavili pri nas, tukaj zaživeli v vsem, kar nam bodo vsiljevali – od verskih do povsem nam nesprejemljivih življenjskih navad. Lahko se sicer tolažimo, da bi to za nas tudi pomenilo versko prebujenje, večjo odgovornost do lastne tradicije in še kaj. Vendar ko te več ni, se nimaš v kaj prebujati."" In: ""Ali se voditelji naše države zavedajo odgovornosti do Republike Slovenije in njenih državljanov? Če ne, je »lažje biti prekmurski Slovenec na Madžarskem kot pa v skrajno islamistični Sloveniji«!""  
Štumpf je v svojem današnjem pojasnilu svojega pisanja ""zaradi pristranskega poročanja nekaterih medijev"" poudaril, da je meril na umetno spodbujene migrante, posameznike in skupine, ki ne skrivajo islamskega ekstremizma. ""Slovenski škofje smo v vsem enotni, tudi glede problematike begunstva. Sem pač prvi, ki je spregovoril o problematiki umetno spodbujenih migrantov. Nedopustno je, da nekateri osrednji slovenski mediji ne ločijo med enim in drugim,"" je zapisal Štumf.
Štumpfovemu razkrivanju in opozarjanju pred islamskim ekstremizmom, ki naj bi se skrival med prebežniki, se ni mogel izogniti prvi mož SŠK-ja, ki je dejal, da je bil škof Štumpf pač napačno razumljen. ""V Cerkvi smo svobodni in je velika demokracija. Vendar ni povedal bistveno drugače, le nekatere zadeve je priostril,"" je dejal Glavan in dodal, da je Štumpf pač želel ločiti med begunci, ki so po njegovih besedah v glavnem Sirci, ki so hvaležni za ponujeno pomoč, in množico migrantov, ki se tudi drugače  vede od beguncev. To naj bi Glavan izvedel tudi iz pogovorov z vojaki, policisti, prostovoljci: ""Naloga države je, da opravi to nalogo, s popisom itd. Vendar to ni naša naloga, ker smo le prehodna država,"" je na vprašanje, ali Katoliška cerkev v množici prebežnikov lahko ločuje ""migrante"" in ""begunce"", še odgovoril Glavan.
Več kot 430 prostovoljcev KaritasaPredsednik Slovenske karitas, mariborski nadškof Alojzij Cvikl, je pohvalil vse in se zahvalil vsem, ki sodelujejo pri pomoči prebežnikom. Ob tem je poudaril, da ne zanemarjajo naših ljudi, ki trpijo pomanjkanje, in jim pomagajo tako kot prej.
Cvikl je tudi poudaril, da krize ni mogoče rešiti brez sodelovanja in da Karitas, pri katerem sodeluje več kot 430 prostovoljcev, na terenu služi vsem, s posebnim čutom pa gleda na družine. Mnenje škofa Štumpfa pa je, kot pravi Cvikl, treba jemati kot njegovo osebno mnenje. ""Karitas ne bo ločeval beguncev in migrantov. Upoštevamo načela mednarodne in evropske karitas in pomagamo ljudem v stiski,"" je dejal.
Številna pomoč iz tujineGlavni tajnik Slovenske karitas Imre Jerebic je povedal, da so na terenu doživeli učno uro sodelovanja, partnerstva, solidarnosti ... ""Lahko ste opazili, da smo v službi človeka. Prezrcalili smo obraz Cerkve, ki služi,"" je dejal Jerebic. Slovenski karitas pa so na pomoč priskočile tudi karitas sosednjih držav, tako z materialno in finančno pomočjo, ki so jo namenili za nakup hrane, kot tudi kadrovsko. V Slovenijo je prišlo 40 prostovoljcev iz Češke, iz Madžarske pa zdravniška ekipa.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/news-in-english/processing-of-new-refugees-running-smoothly/377674,prebežniki,"
					2. November 2015 ob 11:50
					Ljubljana - MMC RTV SLO","
 A. K. K., T. H., MMC; translated by K. J.
",Processing of new refugees running smoothly,"Similar to previous days three trains arrived at the Dobova station last night, carrying around 3,200 people.  During the night Austrian officials did not accept any refugees. However, they resumed to do so this morning.
According to the Maribor Police Directorate the Austrian will continue accepting more refugees today, however the temporary closure on the Austrian side has caused big crowds at the accommodation centre in Šentilj - early this morning there were 4,348 people there.
Temporary railway platform constructedŠentilj is otherwise the busiest exit point for refugees leaving Slovenia and wishing to continue their journey towards Austria. A temporary railway platform has been constructed near the accommodation centre, which will relieve the town of Šentilj from the thousands of refugees that had to walk through the town to reach the refugee accommodation centre. It will also ease the flow of traffic in Šentilj. The new platform already welcomed the first train with refugees on Sunday morning.
Meanwhile the flow of refugees along the Balkan route is not slowing down. On Sunday thousands of more refugees were still making their way towards Europe.
"
http://www.rtvslo.si/svet/begunci-v-eu-ju-postajajo-spolni-suznji-in-delavci-na-crno/377673,prebežniki,"
					2. november 2015 ob 11:46,zadnji poseg: 2. november 2015 ob 12:53
					Madrid - MMC RTV SLO","
K. Št.
","""Begunci v EU-ju postajajo spolni sužnji in delavci na črno""","Begunci, ki prečkajo nevarno pot čez Sredozemsko morje, so lahka tarča organiziranih združb. Te jih prisilijo v prostitucijo in delo na črno, še posebej ranljivi so otroci brez spremstva.
""Sodobne organizirane kriminalne združbe usmerijo svoje lovke tja, kjer je veliko priložnosti in malo tveganje,"" je opozoril višji policijski inšpektor Europola Brian Donald na konferenci o trgovanju z ljudmi v Madridu.
Medtem ko se Evropska unija spoprijema s tokom prebežnikov, mnogi med njimi so begunci iz Sirije, te pesti pomanjkanje denarja. Zaradi tega postanejo lahek plen organiziranih družb, ki delujejo po t. i. begunskih poteh, v begunskih centrih in v ciljnih državah, poroča britanski Guardian.
Donald je ob tem opozoril, da so še posebej ranljive skupine otrok in žensk, ki so brez spremstva, saj jih kriminalci prisilijo v spolne usluge in delo na črno. Evropske agencije, ki spremljajo pot prebežnikov, so do zdaj naštele najmanj 7.000 mladoletnikov, ki so potovali brez spremstva. ""V prihodnjih letih se bo primer izkoriščanja prebežnikov, ki bodo prišli v Evropsko unijo, še povečal.""
Moški ubil štiriletnega dečkaPred dnevi je moški v Nemčiji priznal, da je ugrabil in ubil štiriletnega Mohameda Januzija, ki je izginil izpred begunskega sprejemnega centra Lageso v Berlinu 1. oktobra. Na posnetku nadzorne kamere je razvidno, da je odšel v spremstvu neznanega moškega, ki ga je držal za roko. Mohamedovo razpadajoče truplo so v četrtek našli v avtomobilu osumljenca, ki je dejal, da je otroka ubil že dan po ugrabitvi. Ni sicer pojasnil, kako. Moški je sicer priznal umor še enega otroka, motiv naj ne bi bila ksenofobija.
Tihotapci spremenili svojo dejavnostPribližno tretjina tihotapcev, ki je begunce prevažala po Sredozemskem morju v Evropo, se je zdaj začela ukvarjati s trgovanjem z belim blagom, še piše Guardian, ki dodaja, da so sicer med ranljivejšimi skupinami tisti, ki bežijo z vojnih območij, sicer pa tudi drugi, ki so se pridružili t. i. begunskemu valu in so iz Albanije, Nigerije, Vietnama, Romunije in Poljske.
Mednarodna organizacija za delo (ILO) ugotavlja, da je na svetu 21 milijonov ljudi po vsem svetu, ki so žrtve prisilnega dela, med njimi je eden od treh otrok.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/v-slovenijo-vstopilo-ze-vec-kot-130-000-prebeznikov/377658,prebežniki,"
					2. november 2015 ob 07:59,zadnji poseg: 2. november 2015 ob 21:06
					Ljubljana - MMC RTV SLO, STA","
T. H., K. T., Al. Ma., 
",V Slovenijo vstopilo že več kot 130.000 prebežnikov,"S petimi vlaki je v Dobovo prišlo okoli 5.300 prebežnikov, več deset avtobusov je prišlo v Petišovce, Dobovec in Imeno. Skupno je v državo do 18. ure prišlo 6.423 prebežnikov. Mejo trenutno pomaga varovati 32 tujih policistov. 
Avstrijski varnostni organi, ki ponoči niso sprejeli nobenega prebežnika, so jih dopoldne znova začeli sprejemati. Do 13. ure so avstrijski varnostni organi sprejeli 2.100 prebežnikov, okoli 19. ure pa so z mariborske policijske uprave sporočili, da je v Avstrijo odšlo 3.500 prebežnikov. V nastanitvenem centru v Šentilju je bilo ob 18. uri 2.262 prebežnikov. 
V Dobovo je danes pripeljalo šest vlakov, zadnji z okoli 1.100 prebežniki okoli 19. ure. Tujce bodo z avtobusi prepeljali v nastanitvene centre v Celje in na Vrhniko. Skupno so med 13. in 19. uro iz Dobove v Šentilj prepeljali 2.285 prebežnikov, okoli 18. ure pa je iz Logatca prek Jesenic v Avstrijo z vlakom odšlo 593 prebežnikov.
Nov začasni tranzitni center na HrvaškemHrvaška začenja uporabljati nov začasni tranzitni center, in sicer v Slavonskem Brodu. Podpredsednik hrvaške vlade in notranji minister Ranko Ostojić je napovedal, da bo v torek v novi center ob 8. uri pripeljal prvi vlak s 1.000 prebežniki iz Opatovca. 
Tuja pomočSloveniji trenutno pri reševanju prebežniške krize pomaga 32 tujih policistov, od tega 20 iz Litve, osem iz Avstrije in pet iz Nemčije. Potekajo tudi pogovori o prihodu policistov iz drugih držav, so pojasnili na policiji in na ministrstvu za notranje zadeve. 
Po navedbah ministrstva potekajo pogovori o napotitvi policistov iz Češke, Slovaške, Madžarske, Francije in Italije. V tem okviru na ministrstvu pričakujejo vsaj 20 policistov iz Češke, 30 iz Slovaške in 50 iz Madžarske. Madžarska tiskovna agencija MTI poroča, da naj bi 50 madžarskih policistov v Slovenijo prišlo že v kratkem.
Razprave o begunski kriziO begunski krizi so spregovorili tudi v Slovenski škofovski konferenci (SŠK) in Slovenski karitas, občinski svet občine Brežice pa se je sestal na izredni seji - ta občina je zaradi prihoda prebežnikov med najbolj obremenjenimi. 

"
http://www.rtvslo.si/svet/na-poti-iz-turcije-v-grcijo-utonilo-11-ljudi/377623,prebežniki,"
					1. november 2015 ob 13:18,zadnji poseg: 1. november 2015 ob 17:40
					Atene - MMC RTV SLO, STA","
G. V., B. V.
",Na poti iz Turčije v Grčijo utonilo 11 ljudi,"Ob grškem otoku Samos v Egejskem morju je potonila manjša ladja s prebežniki, pri čemer je umrlo 11 ljudi, med njimi šest otrok. Iz morja so rešili 15 ljudi, dva človeka pa še pogrešajo.
Skupina prebežnikov se je poskušala iz Turčije prebiti do Grčije in od tam naprej proti zahodnim članicam Evropske unije, ob tem pa je njihovo plovilo pri Samosu zadelo čeri in se potopilo le okoli 20 metrov od kopnega. Reševalci so najprej našli truplo ženske, nato pa so potapljači v razbitinah ladje odkrili še deset trupel. Kasneje je ladja, ki deluje v okviru evropske agencije za zunanje meje Frontex, blizu otoka Farmakonisi pri Samosu, našla še dve trupli. Med smrtnimi žrtvami je šest otrok.
Že v soboto zvečer se je podobna tragedija zgodila na poti prebežnikov proti grškemu otoku Lezbos, ko so se v slabem vremenu prevrnile tri ladje, umrli pa so štirje ljudje, med njimi trije otroci. Več kot 150 prebežnikov, večinoma iz Afganistana, je rešila turška obalna straža in posadka tovorne ladje, ki je bila v bližini. Pet rešenih otrok je v smrtni nevarnosti.
Kljub poslabšanju vremena številni prebežniki še vedno poskušajo prečkati Egejsko morje, da bi dosegli grške otoke. Število nesreč in smrti tako v zadnjem času stalno narašča. Samo od ponedeljka je tako umrlo več kot 60 ljudi, med njimi najmanj 28 otrok.
Letos je samo v Grčijo prispelo skoraj 580.000 prebežnikov, ki so se večinoma po balkanski poti, ki vodi prek Makedonije in Srbije, odpravili naprej proti državam EU-ja, večinoma v Nemčijo in Švedsko.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/v-nedeljo-v-dobovo-sedem-vlakov-z-vec-kot-6-000-prebezniki/377601,prebežniki,"
					1. november 2015 ob 07:09,zadnji poseg: 1. november 2015 ob 22:48
					Ljubljana - MMC RTV SLO","
A. K. K., T. H.; B. R.
",V nedeljo v Dobovo sedem vlakov z več kot 6.000 prebežniki,"Na železniško postajo v Dobovi je danes pripeljalo sedem vlakov, v katerih je bilo več kot 6.000 prebežnikov. V Avstrijo jih je odšlo nekaj več kot 3.500. 
Novinar Matej Korošec je za TV Slovenija poročal, da so se razmere v Šentilju nekoliko umirile. Na začasno železniško postajo tik ob nastanitvenem centru za begunce v Šentilju je popoldne iz Dobove pripeljal že drugi vlak, pri čemer je zaradi premajhne osvetljenosti na peronu nekaj ljudi padlo pod vlak, poškodovanih ni bilo. Ker so postajo postavili tik ob center, prebežnikom ne bo več treba pešačiti nekaj več kot kilometer. Nocoj bo v Šentilju prenočilo 2.844 ljudi. 
Humanitarne organizacije pozivajo ljudi, naj za prebežnike v zbirne centre zaradi nizkih temperatur prinesejo topla oblačila.

"
http://www.rtvslo.si/slovenija/policija-daje-vse-od-sebe-za-zagotavljanje-varnosti-in-dostojno-obravnavo-prebeznikov/377563,prebežniki,"
					31. oktober 2015 ob 14:20,zadnji poseg: 31. oktober 2015 ob 14:54
					Ljubljana - MMC RTV SLO, STA","
T. H.
",Policija daje vse od sebe - za zagotavljanje varnosti in dostojno obravnavo prebežnikov,"Policija zatrjuje, da si ob begunskem valu po svojih najboljših močeh prizadeva za zagotavljanje varnosti državljanov in premoženja, obenem pa se trudi za kar se da dostojno obravnavo prebežnikov.
V daljšem zapisu na svoji spletni strani so podali odgovore na več vprašanj, ki so se pojavila ob begunski krizi, in se tudi odzvali na nekatere kritike.
Med drugim so zagotovili, da je tako v sprejemnih kot nastanitvenih centrih poskrbljeno tudi za zdravstveno varstvo prebežnikov. Usklajevanje na terenu vodijo zdravstveni domovi, najbližji sprejemnim centrom, po potrebi se aktivirajo tudi okoliški zdravstveni domovi. Ob nujnih primerih ljudi tudi odpeljejo v bolnišnico.
Pri zdravstveni oskrbi prebežnikov na terenu sodelujejo tudi predstavniki slovenskega in madžarskega Karitasa, prostovoljni zdravstveni delavci in Zdravniki brez meja, so zapisali na policiji. Ko se pojavi sum, da bi kdo utegnil imeti katero izmed nalezljivih bolezni, aktivirajo epidemiološko službo Nacionalnega inštituta za javno zdravje.
Za tople obroke skrbi vojskaPo zagotovilih policije ne drži, da bi primanjkovalo hrane za prebežnike, kot pišejo nekateri tuji mediji. Ljudem zagotavljajo osnovno preskrbo, kar vključuje tako začasno namestitev kot prehrano, pojasnjujejo.
Tople obroke hrane vsak dan pripravlja in v centre dostavlja Slovenska vojska. Samo v sredo je vojska na primer dostavila 5.895 toplih obrokov hrane, 850 kilogramov kruha, 970 litrov čaja in 130 litrov mleka, so dodali. Poleg toplih obrokov imajo ljudje na voljo tudi hladne obroke v obliki paketov s hrano.
Gibanje omejeno iz varnostnih razlogovPrebežniki v nastanitvenih centrih, za katere skrbi civilna zaščita, se lahko po centru in zunaj njega prosto gibljejo, so še poudarili na policiji. Samo izjemoma lahko prosto gibanje zaradi varnostnih razlogov omeji policija. So pa vsi sprejemni centri, kjer opravljajo popisne postopke in varnostne preglede, podvrženi posebnemu režimu, ki vključuje tudi omejitev gibanja.
Slovenski policisti s svojimi avstrijskimi in madžarskimi kolegi dobro komunicirajo in izmenjujejo vse podatke, tudi komunikacija s Hrvaško se je ta teden zelo izboljšala, zaradi česar tudi begunci v Slovenijo ne vstopajo več nenadzorovano, so poudarili.
""Le na takšen način lahko namreč obvladujemo varnostno situacijo in migrantom nudimo ustrezno oskrbo ter zagotavljamo varnost tako migrantov kot tudi prebivalcev Slovenije. Nenajavljeni, neorganizirani in nekontrolirani prihodi večjih skupin ljudi zunaj določenih vstopnih točk povzročajo namreč velike varnostne in logistične težave, saj ne želimo, da bi migranti v dežju in na mrazu po več ur čakali brez zaščite,"" so zapisali.
Na organiziran in nadzorovan način lahko dnevno sprejmemo med 2.000 in 2.500 prebežnikov, nove pa šele, ko jih določen del odide v Avstrijo, dodajajo.
Težaven popisZa lažje razumevanje, kako zahteven je pogosto popisni postopek, policija pojasnjuje, da veliko beguncev prihaja z območij, kjer prebivalci poznajo samo svojo letnico rojstva, ne celotnega datuma, saj ne praznujejo rojstnih dni. Veliko ljudi pri sebi tudi nima dokumentov, tako da policisti njihove osebne podatke, kolikor je za to možnosti, preverjajo.
""Nazadnje pa moramo poudariti, da je bilo dosedanje obvladovanje razmer v tako zahtevnem obdobju, v katerem se je znašla država zaradi izjemno številnega migracijskega toka, mogoče le zaradi izjemno strokovnega in predanega dela ter velikih naporov vseh zaposlenih v slovenski policiji, s katerimi zagotavljamo varnost na najvišji ravni tako prebivalcem Slovenije kot migrantom,"" so sklenili na policiji.
Ukrepi za zagotavljanje zdravjaNacionalni inštitut za javno zdravje (NIJZ) pa ob begunskem valu ljudem, ki sodelujejo pri oskrbi prebežnikov, svetuje uporabo zaščitne maske in pogosto umivanje rok. V centrih je namreč takrat, ko so zmogljivosti močno presežene, večja možnost za širjenje respiratornih in črevesnih bolezni. Zaščitne maske so sicer primerne le za enkratno uporabo, pred namestitvijo maske pa si je treba razkužiti roke. Maska mora pokrivati usta, nos in brado, pri nosu mora biti zatesnjena. Zamenjati jo je treba na dve uri oziroma pogosteje, če je vlažna. Nikoli naj se ne nosi pod brado, če se maska ne potrebuje, jo je treba odstraniti z obraza, pravijo na NIJZ-ju.
Pozornost velja nameniti tudi delovni obutvi in obleki. Po odhodu z dela v sprejemnem ali namestitvenem centru je treba poskrbeti za dezinfekcijo obutve, še pred odhodom domov pa se je treba preobleči v čista oblačila. Uporabljena oblačila naj se zložijo v vrečko, ko se oblačila pospravijo, pa si je treba spet umiti roke. Obleke naj se operejo v pralnem stroju, ločeno od drugega perila. Oblačila je treba nato tudi zlikati, še poudarjajo na inštitutu.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/svet/begunska-pot-v-evropo-vodi-tudi-cez-skrajni-sever-iz-rusije/377557,prebežniki,"
					31. oktober 2015 ob 12:40,zadnji poseg: 31. oktober 2015 ob 12:55
					Murmansk, Kirkenes - MMC RTV SLO","
B. V.
","Begunska pot v Evropo vodi tudi čez skrajni sever, iz Rusije","Prebežniki skušajo Evropo doseči tako po sredozemski in balkanski poti kot tudi preko Rusije. Na skrajnem severu vstopajo na Norveško.
Prvi begunci, šlo je za Sirce, so mejo pri norveškem kraju Kirkenes prestopili že februarja, po razširitvi govoric, da je moč na cilj v Zahodni Evropi priti tudi tod, pa se zanjo odloča vse več ljudi. Tisti, ki to možnost imajo, seveda. Begunci iz Sirije se tako prvič srečujejo s severnim sijem oziroma avroro borealis in takšnim mrazom.
Prebežnik, ki lahko dobi ruski vizum ali dovoljenje za prebivanje, zgolj odleti v Moskvo, od koder odpotuje do severnega ruskega mesta Murmansk. Taksisti jih nato odpeljejo do mesteca Nikel, kjer morajo begunci prestati še zadnjo oviro. Vožnjo kolesa, namreč.
Prisiljeni dati 200 dolarjev za koloRusija ne dovoljuje prestopa meje peš, Norveška pa kaznuje voznike, ki prosilce za azil prevažajo. Zaradi pravil obeh držav so se morali prebežniki znajti, in množično začeti uporabljati kolesa. Kupijo jih v kraju Nikel, se z njimi pripeljejo (ali ob njih hodijo) okoli 500 metrov do mejnega prehoda in jih tam pustijo.
Kolesa so nametana v zabojniku in čakajo na recikliranje. CNN poroča, da prebežniki zanje plačajo okoli 200 ameriških dolarjev, a ne dosegajo norveških standardov, zato jih uničijo.
""Govorice o tej poti so se očitno razširile,"" je za CNN dejal poveljnik krajevne norveške policije Stein Hansen, ki je zadolžen za popis prosilcev za azil, ki prečkajo mejo. ""Vsi, ki pridejo na Norveško, kličejo domov in povejo, da je šlo vse v redu in da lahko pridejo po tej poti,"" je dejal.
500 na tedenAvgusta je mejo na severu Norveške prečkalo 420 ljudi, zdaj pa jih prihaja po 500 na teden. Čeprav je pot veliko daljša, je precej varnejša kot tista čez Sredozemsko morje, v katerem je umrlo na tisoče beguncev. Številni prebežniki imajo v glavi še vedno sliko triletnega Ajlana Kurdija, ki ga je poleti naplavilo na obalo Turčije.
""V njem sem videl svojega otroka. Imel sem nočne more,"" je dejal Ahmed iz Sirije. Sam je z družino lahko šel čez Arktik, številni nimajo te možnosti. ""To me žalosti,"" je dejal Ahmed, ki se boji, da njegov sin nikoli več ne bo videl Sirije ali svoje babice, ki ostala v z vojno razrušeni državi.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.

"
http://www.rtvslo.si/slovenija/gradnja-ograje-na-meji-s-hrvasko-odvisna-od-zaostrovanja-avstrije-in-nemcije/377502,prebežniki,"
					30. oktober 2015 ob 14:21,zadnji poseg: 30. oktober 2015 ob 20:47
					Ljubljana - MMC RTV SLO, STA","
G. K.
",Gradnja ograje na meji s Hrvaško odvisna od zaostrovanja Avstrije in Nemčije,"Odbor za obrambo in komisija za nadzor obveščevalnih in varnostnih služb podpirata postavitev ograje na meji s Hrvaško, kar je mogoče, če bi Nemčija in Avstrija omejili sprejem prebežnikov.

Na seji, ki se je začela za zaprtimi vrati s seznanitvijo z varnostnimi razmerami v prebežniški krizi, sta odbor za obrambo in komisija za nadzor obveščevalnih in varnostnih služb nadaljevala razpravo o dopolnitvi zakona o obrambi, ki dopušča možnost dodelitve dodatnih pooblastil vojski. Ta sicer zaradi referendumske pobude za zdaj še ne bo začela veljati.
Obrambna ministrica Andreja Katič je na seji poudarila, da vojska, policija in civilna zaščita sodelujejo dobro, bi pa uveljavitev dopolnitve zakona zagotovila njihovo učinkovitejše delovanje. Glavni namen dopolnitve zakona o obrambi je prav učinkovitejša pomoč policiji, vneseno pa je dovolj varovalk, ki bi onemogočile zlorabe, dodaja.
Vojska in policija sta dosegli, da kljub velikemu pritisku prebežnikov ni bilo njihove razpršitve po državi, izpostavlja notranja ministrica Vesna Györkös Žnidar. Varnostne razmere označuje kot obvladljive, se pa vlada pripravlja na mogoč scenarij omejevanja sprejema prebežnikov Avstrije in Nemčije, vključno z možnostjo uporabe tehničnih sredstev oziroma ograje.
Janša: ""Prazne besede vlade""Člani komisije in odbora so se v razpravi dotaknili širše problematike prebežniške krize, pri tem koalicijski člani skoraj niso sodelovali, le Matjaž Nemec iz SD-ja je poudaril, da živimo v času, ko je potreben trezen razmislek o prioritetah. V času grške dolžniške krize je evropski vrh na to temo zasedal vsakih nekaj dni, zdaj pri aktualni prebežniški krizi pa tega ni opaziti, je opozoril.
Do vladnih potez so bili kritični v opoziciji, predsednik SDS-a Janez Janša je dejal, da se je za obvladovanje zahtevnih razmer treba zahvaliti predvsem operativi. ""Višje ko gremo, več je praznih besed,"" je dodal. Janša dvomi, da bi se ob morebitnih strožjih ukrepih Avstrije in Nemčije, kar se lahko zgodi v enem samem dnevu, vlada lahko ustrezno odzvala.
Matej Tonin iz NSi-ja meni, da bi morala Slovenija na bolj izpostavljenih delih zelene meje tehnične ovire že postaviti, obenem pa izboljšati nadzor. Kritiziral je tudi zaveze z minivrha v Bruslju, saj gre pri njih za prelaganje odgovornosti.
Poslanec ZL-ja Franc Trček poudarja, da je veliko govora o prebežniški problematiki, zelo malo pa o logistiki in koordinaciji. Glede uporabe vojske Trček zastopa stališče ZL-ja, da bi vlada morala v ta namen pripraviti interventno zakonodajo.
Šefic: Razmere se umirjajoSekretar na ministrstvu za notranje zadeve (MNZ) Boštjan Šefic je na novinarski konferenci vlade pojasnil, da je situacija vedno bolj umirjena v primerjavi s preteklimi dnevi. Vse poteka brez posebnosti, kar potrjujejo podatki - v petek ob 6.00 zjutraj je v Slovenijo tako v zadnjih 24 urah vstopilo ""samo"" dobrih pet tisoč prebežnikov. Število prihodov je že nekaj dni v stalnem upadanju, tudi na balkanski poti podatki kažejo, da se razmere umirjajo.
Do zdaj je v Slovenijo prišlo več kot 105 tisoč prebežnikov, izstopilo pa jih je skoraj 84 tisoč, velika razlika med številkama nastaja, ker je Slovenija odhode prebežnikov začela evidentirati šele četrti dan. Za azil je do zdaj v Sloveniji zaprosilo 49 ljudi. Nov sistem popisa na železniški postaji Dobova zelo dobro deluje tudi naprej, na območju Brežic se stanje umirja, kar zadeva Šentilj, pa bo končan začasni peron, kar bo skrajšalo pot do nastanitvenega centra, pa tudi prometa zaradi prehoda prebežnikov ne bo treba več zapirati.
Informacija, da Nemčija množično vrača prebežnike, ne drži. Gre za osebe, ki se prostovoljno vrnejo, predvsem v Albanijo in druge balkanske države, nobenega prisilnega vračanja Nemčije ni, je zatrdil Šefic. Spomnil je, da je bila na minivrhu EU-ja sprejeta zaveza, da Nemčija ne bo zaprla meje, lahko pa seveda radikalno omeji vstop, zato ima Slovenija pripravljene ukrepe, ki bodo vedno sorazmerni z danim položajem - trenutno razmere ocenjujejo kot razmeroma mirne. Vlada je po Šefičevih besedah pripravljena tudi na črne scenarije.
Šefic: Ograja na celotni meji ni izvedljivaAvstrija dodatno opremlja mejni prehod na Šentilju s preprekami, saj so velike skupine prebežnikov v preteklih dneh prebile njihove varnostne sile, zato so se odločili za postavitev preprek, saj bodo tako lažje usmerjali prihod prebežnikov v Avstrijo. Torej avstrijska ograja ne bo namenjena zaprtju in zavračanju prebežnikov, pojasni Šefic. Prav gotovo bi nenadzorovan položaj na slovenski zeleni meji lahko povzročil, da bi tudi Slovenija morala začeti postavljati tehnične ovire in delno ograjo na meji, pojasni Šefic.
Gradnja ograje na celotni meji s Hrvaško pa po Šefičevih besedah ni izvedljiva, tako je komentiral tudi predlog zapore celotne meje s Hrvaško iz opozicije z besedami, da si upa zatrditi, da v dveh tednih ograje na celotni meji nikakor ni mogoče zgraditi. Dvomiti gre tudi o učinkovitosti takšne ograje, saj se vsako ograjo da preskočiti ali jo uničiti, zato morajo za njo stati policisti in vojaki, ki jo varujejo. Za varovanje ograje na 670 kilometrih bi potrebovali ogromno število ljudi, ki jih Slovenija nima, je sklenil in dodal, da bi ograja predstavljala oviro tudi za lokalno prebivalstvo, saj bi to pomenilo konec za vse maloobmejne prehode in številne lokalne ceste..
.


Grims: Slovenija je ozko grlo""Glede na to, da ta hip proti Sloveniji koraka okoli 380.000 pribežnikov, govoriti o tem, da ima vlada kaj pod nadzorom, meji na slab humor,"" je po skupni za javnost zaprti seji odborov državnega zbora (DZ) ter komisije DZ-ja za nadzor varnostnih in obveščevalnih služb novinarjem dejal predsednik komisije za nadzor varnostnih in obveščevalnih služb Branko Grims.
Po Grimsovih besedah je vladi uspelo iz Slovenije narediti ozko grlo prehoda za celotno Evropo, zato upa, da se ne bo zgodilo to, da bi Slovenija postala predpražnik celotne Evrope. Razprava, ki gre v smer, kako odpirati dodatne koridorje in pospeševati prehod, je popolnoma varnostno in ekonomsko zgrešena, je prepričan Grims, ki dodaja, da je treba predvsem razmisliti, kako učinkovito zaščititi meje, jih ustrezno zapreti in zavarovati.
Slovenija predpražnik Evrope?Če se bodo sedanja gibanja nadaljevala, bo položaj postal izjemno težko obvladljiv, saj prebežnike preganjata vreme in to, da se bodo meje vse bolj zapirale, ugotavlja Grims. Avstrija morda res govori, da je le za nekaj metrov podaljšala ograjo na enem mejnem prehodu, a pripravlja se na resno gradnjo ograje po celotnem severnem delu, predore pa lahko zaprejo, kadar želijo, dodaja. Edina dilema za Slovenijo po njegovem mnenju je, kje bo prihodnja schengenska meja, in sicer na slovenski južni ali severni meji, v tem primeru bomo ""mi za predpražnik Evrope na Balkanu"".

Predsednik odbora za obrambo Žan Mahnič je dejal, da se prebežniški val verjetno ne bo ustavil, saj naj bi se aktivirali tudi posamezniki iz Afrike, kar bo val prebežnikov samo še okrepilo. Zaznavajo tudi, da po novem prihajajo nižji sloji prebežnikov, pa tudi, da obstaja možnost težav zaradi širjenja nalezljivih bolezni, je pojasnil Mahnič. Trenutno pristojne službe zadevo še obvladujejo, kar so utemeljile z besedami, da se prebežniki ne sprehajajo prosto po državi, je povzel Mahnič ugotovitve odbora in dodal, da odgovora na vprašanje, od kod razlika med številom prebežnikov, ki vstopijo in odidejo iz države, še vedno ni.
Ograja bi lahko stala v dveh tednih?Mahnič je še dejal, da vlada sicer zagotavlja, da je pripravljena na črne scenarije, a kljub njenim zagotovilom še vedno niso prešli od besed h konkretnim dejanjem. Zato sta skupaj z Grimsom predlagala sklep, o katerem bodo glasovali v javnem delu seje, da odbor predlaga vladi, da začne postavljati ograjo na meji s Hrvaško.
Razklanost v avstrijski politiki glede postavitve ograje na njihovi meji obstaja, izpostavlja Mahnič, a po njegovem mnenju dvoma ni in ograja bo, odgovoriti si je treba le na vprašanje, na kateri strani ograje se bo znašla Slovenija. ""Ali bo ograja med Avstrijo in Slovenijo ali med Slovenijo in Hrvaško. Upam, da bo drugi scenarij,"" je sklenil Mahnič.
Predstavniki Slovenske vojske so po Mahničevih besedah pojasnili, da bi lahko z angažiranjem vse vojske, policije in gradbenih podjetij na 670 kilometrih meje s Hrvaško ograjo postavili v samo dveh tednih. Šlo bi za ograjo po zeleni meji, s katero naj bi koncentrirali vstop prebežnikov, saj si nihče ne želi, da bi bili razpršeni po vsej Sloveniji in ne bi niti vedeli, kje sploh so, je dodal.
Podpisi za referendum o obrambnem zakonuPredsednik DZ-ja Milan Brglez je za začetek zbiranja podpisov v podporo zahtevi za razpis referenduma, ki so ga v sredo vložili predstavniki Radia Študent, določil 2. november, zadnji dan tako pade na 6. december. Zbrati morajo 40.000 podpisov, geslo za zbiranje podpore pa so izbrali: Proti militarizaciji. Odgovorna urednica RŠ-a Martina Dervarič je dejala, da so zadovoljni, ker so s tem korakom odprli možnost javne razprave o pereči problematiki militarizacije družbe.
Brglez je sicer že v četrtek dejal, da ne gre za referendum proti militarizaciji, pač pa gre pri vložitvi pobude za ""eno veliko zavlačevanje"", ki bo škodilo policistom in vplivalo na varnost države, prispeva pa lahko tudi k poslabšanju ugleda Slovenije v mednarodni skupnosti.
Dopolnitev zakona o obrambi, ki jo je DZ sprejel 21. oktobra, omogoča, da DZ na predlog vlade vojski dodeli dodatna pooblastila pri pomoči policiji. Za dopolnitev zakona sta se vlada in DZ odločila ob iskanju rešitev pri obvladovanju prebežniške krize.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/zupan-sentilja-za-begunci-je-treba-pocistiti-zupan-brezic-stanje-je-boljse/377498,prebežniki,"
					30. oktober 2015 ob 13:43,zadnji poseg: 30. oktober 2015 ob 14:32
					Ljubljana - MMC RTV SLO, STA","
G. C.
",Župan Šentilja: Za begunci je treba počistiti; župan Brežic: Stanje je boljše,"""Če bo kriza trajala do konca leta, bodo imeli za 8,2 milijona evrov škode,"" pravi župan Šentilja Štefan Žvab, ki poudarja, da je z vidika prehoda prebežnikov med najbolj obremenjenimi v Sloveniji.
Obmejni nastanitveni center na zahodnem delu Slovenskih goric je urejen za 2.000 prebežnikov, dnevno pa gre skozenj in nato naprej v Avstrijo tudi do 8.000 prebežnikov. ""Obremenjenost centra je zelo velika, moteče pa je tudi to, da se vlaki ustavljajo v središču Šentilja in potem begunci prehajajo skozi naselje Šentilj do nastanitvenega centra, s čimer je kakih šestkrat na dan oviran promet v naselju,"" je poudarul šentiljski župan Štefan Žvab in dodal, da je ""za begunci treba tudi počistiti"".
Prebežniki iz Dobove na popis na Obrežje, potem pa spet nazaj
Naraščajo pritiski na nemško kanclerko
Večina Hrvatov si ne želi ograje
Prvih 13 tujih policistov že prišlo na pomoč
Zato so se s Slovenskimi železnicami dogovorili za ureditev začasne železniške postaje bližje nastanitvenemu centru. Žvab tako pričakuje, da bodo od nedelje naprej vlaki z begunci ustavljali tik pred centrom in da ne bo več zastojev v prometu. ""Da se to uredi do nedelje, je pomembno tudi zato, ker je zdaj ob poti, ki jo prepešačijo begunci, pokopališče, ki ga ob 1. novembru obišče kakih 2.000 ljudi,"" je povedal Žvab.
Kljub prehodom beguncev pa po njegovem mnenju življenje v Šentilju normalno poteka. Vendarle pa to ne velja za obrtnike z gostinskimi in storitvenimi lokali predvsem ob regionalni cesti proti staremu mejnemu prehodu Šentilj, ki je od 20. oktobra zaprt. Trgovine in lokali so ostali ""ukleščeni"", obrtniki pa so ob precejšen prihodek. Nekateri so lokale, ki jih sicer obišče precej Avstrijcev, tudi zaprli.
""Če bo takšna kriza trajala do konca letošnjega leta, je ocena škode za obrtnike na lokacijah od mejnega prehoda do centra Šentilja 8,2 milijona evrov,"" je pojasnil Žvab in dodal, da bodo to oceno škode sporočili mariborski regionalni razvojni agenciji, ki jo je ministrstvo za finance zaprosilo za ta podatek. Ta ocena škode zajema škodo 11 večjih poslovnih subjektov v ožjem delu Šentilja in škodo, ki jo ima sama občina.
Kljub napovedi avstrijske strani, da bo postavila tehnične ovire na meji, Žvab po dosedanjih izkušnjah z avstrijskimi varnostnimi organi zaradi tega ne pričakuje zapletov. Meni, da bo prehod prebežnikov čez mejo še malo bolj nadziran, kot je bil doslej. ""Na Šentilj to ne bi smelo vplivati,"" je dejal Žvab, ki poudarja, da z avstrijsko stranjo korektno sodelujejo.
Napete razmere v ŠpiljuRazmere glede prebežnikov so v Avstriji še naprej napete, še posebej v Špilju, čeprav so se v zadnjih nekaj urah nekoliko izboljšale, je povedal tiskovni predstavnik štajerske deželne policije Leo Josefus. Trenutno je v njihovem sprejemnem centru 2.600 ljudi.
Avstrijski varnostni organi trenutno sprejemajo skupine novih prebežnikov, ki prihajajo iz nastanitvenega centra v Šentilju, kjer jih je po Josefusovih podatkih še vedno okoli 4.500, zato je pritisk razmeroma močan.
Na vprašanje, ali bodo vsi ti prebežniki lahko še danes vstopili v Avstrijo, je dejal, da bodo to skušali narediti, čeprav se morajo prilagajati razmeram. Avtobusi bodo namreč lahko prebežnike odpeljali šele, ko se bodo sprostile zmogljivosti v drugih njihovih nastanitvenih centrih. ""To lahko traja nekaj časa, a se trudijo kljub težkim razmeram,"" je dodal.
O tehničnih ovirah še ni informacij""V glavnem je med migranti mirno, a prihaja tudi do napetosti. V četrtek je tako prišlo do incidenta, v katerem je bil huje poškodovan eden od avstrijskih policistov, ki je posredoval v fizičnem spopadu med dvema migrantoma,"" pravi tiskovni predstavnik avstrijske policije, ki o morebitnem skorajšnjem postavljanju fizičnih preprek na meji s Slovenijo za zdaj nima nobenih informacij.
Boljše stanje v brežiški občini""Stanje v brežiški občini je po izpraznitvi dveh begunskih centrov in ureditvi prevoza prebežnikov z vlaki boljše kot pred dnevi in pod nadzorom,"" je dejal župan Ivan Molan. Glede obetov reševanja begunske krize je dodal, da upa, da se bo Hrvaška držala dogovorov, v nasprotnem primeru pa mora biti Slovenija pripravljena in korak pred njo.
Molan je povedal, da so prebivalci Dobove in Brežic zadovoljni, da je policija izpraznila sprejemna centra za prebežnike v nekdanji hali tovarne Beti v Dobovi in v Brežicah, hkrati pa pričakujejo, da bodo še pred skorajšnjimi prazniki v Dobovi za prebežniki tudi vse počistili.
Tudi stanje v sprejemnem centru na območju v nekdanje dobovske livarne, kjer je bilo dopoldne približno 2400 prebežnikov, je označil za mirno. Povedal je, da tam vse poteka po načrtih in da je pod nadzorom. Glede območja zelene meje na Rigoncah je dejal, da so vaščani in prostovoljci tam za prebežniki v glavnem počistili in razkužili, na terenu pa je ostala le še policijska oprema, zaščitne ograde in podobno.
Molan je še dodal, da je rešitev dovažanja prebežnikov z vlaki ugodna tudi za hrvaško stran. Zato meni, da težav ne bo, razen če Slovenija pripeljanih prebežnikov ne bi zmogla odpraviti naprej oziroma če bi Avstrija in Nemčija spremenili politiko sprejemanja.
Ker bi v takem primeru v Sloveniji nastal zamašek, bi morala biti ta, še preden pride do česa takega, na to pripravljena in korak pred sosedi. Sicer pa bi morale število prihajajočih prebežnikov ustrezno uskladiti že države pred hrvaško mejo, je opozoril brežiški župan.
Zore: Težko je tistim, ki prihajajo, in domačinomLjubljanski nadškof metropolit Stanislav Zore je glede begunske krize dejal, da je težko tako ljudem, ki prihajajo, kot tistim, ki živijo v vaseh ob meji. Oboje moramo razumeti in ostati kristjani, je dodal. Soboški škof Peter Štumpf pa meni, da se izpolnjuje njegova slutnja o islamizaciji Evrope, država pa je brez pravih rešitev. 
Zore je dejal, da se morajo stvari, ki gredo narobe, ustaviti na mestu samem. ""Treba je ustvariti območje, kjer bo varno živeti,"" je poudaril. Dodal je, da je bilo vprašanje beguncev tudi na sinodi o družini, ki se je pred kratkim končala v Vatikanu. Tam so bili tudi škofje iz Libanona, Sirije, Iraka, ki so opozorili, da ta prostor ostaja zdaj prazen in spreminja svojo podobo.
Krščanska navzočnost je bila tam dva tisoč let, zdaj pa na nekaterih območjih izginja. Kot je pojasnil, so napisali tudi poziv vsem, ki imajo moč in odgovornost, da to rešijo. Po pojasnilih Zoreta o beguncih govori tudi sklepni dokument o sinodi. Treba jim je pomagati, morajo pa tudi begunci sprejemati zakone države, v katero prihajajo, in spoštovati okolje, ki jih gosti, je pojasnil. Murskosoboški škof Štumpf pa je v pismu zapisal, da se bodo migranti na koncu ustavili pri nas, tukaj zaživeli v vsem, kar nam bodo vsiljevali, od verskih do nam popolnoma nesprejemljivih življenjskih navad.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj. 
"
http://www.rtvslo.si/svet/narascajo-pritiski-na-nemsko-kanclerko/377496,prebežniki,"
					30. oktober 2015 ob 13:37,zadnji poseg: 30. oktober 2015 ob 17:26
					Berlin - MMC RTV SLO, STA","
B. V.
",Naraščajo pritiski na nemško kanclerko,"V Nemčiji je bilo zoper kanclerko Angelo Merkel podanih skoraj 400 kazenskih ovadb zaradi veleizdaje, Angela Merkel pa ima težave tudi znotraj koalicije.
Kot je poročal nemški časopis Tageszeitung, ovaditelji kanclerki očitajo, da njena begunska politika ogroža obstoj Nemčije in spreminja ustavni red države.
Časopis še navaja, da bodo ovadbe sicer padle že ob prvem preverjanju, saj gre v skladu z nemško zakonodaja za veleizdajo le takrat, ko storilec ravna ""z nasiljem ali z grožnjo nasilja"". V številnih ovadbah je množični prihod beguncev predstavljen kot oblika nasilja, a je to s pravnega vidika po pisanju časopisa nesmiselno. Zvezno tožilstvo tako najverjetneje ne bo sprožilo niti formalne preiskave.
Preberite tudi:

Župan Šentilja: Za prebežniki je treba počistiti
Prebežniki iz Dobove na popis na Obrežje, potem pa spet nazaj
Večina Hrvatov si ne želi ograje
Prvih 13 tujih policistov že prišlo na pomoč
Za ovadbami naj bi bila skrajna desnicaŠtevilne ovadbe so napisane zelo podobno, zato se domneva, da gre za organizirano kampanjo nemške skrajne desnice. Vzorec ovadbe je tako mogoče najti na spletni strani skrajno desničarskega časopisa Compact, je še poročal časnik.
Napadi znotraj koalicijeMedtem kanclerko napada tudi nemški podkancler Sigmar Gabriel, ki prihaja iz vrst socialdemokratov (SPD), in sicer zaradi sporov o beguncih znotraj konservativcev. Kot je dejal Gabriel, so spori med kanclerkinimi krščanskimi demokrati (CDU) in krščanskimi socialisti (CSU) ministrskega predsednika Bavarske Horsta Seehoferja neodgovorni.
V CSU-ju namreč pritiskajo, naj se število novih prihodov prebežnikov omeji. Seehofer je ob tem kanclerki večkrat politično zagrozil. Nazadnje je izjavil, da ""bo razmislil o vseh možnostih"", če Berlin ne bo privolil v njegove zahteve po nadzoru in omejitvi števila prosilcev za azil, poroča francoska tiskovna agencija AFP.
V morju ob grških otokih Kalimnos in Rodos je ponoči utonilo najmanj 22 prebežnikov, med njimi 13 otrok. 144 ljudi je bilo rešenih. V nesreči ladje z okoli 150 ljudmi na krovu, ki je potonila blizu Kalimnosa v vzhodnem Egejskem morju, je umrlo 19 ljudi, med njimi šest žensk in 10 otrok.
Še ena ladja je ponoči potonila južneje, v morju ob Rodosu, pri čemer so umrli najmanj ena ženska, otrok in dojenček. Tri ljudi, ki so potovali skupaj z njimi, še vedno pogrešajo, šest so jih rešili.
V sredo je v nizu brodolomov umrlo 17 ljudi, med njimi 11 otrok.
""Spor vodi v naraščajoče strahove""Ta spor med konservativci po mnenju socialdemokratskega podkanclerja pa ""ljudi ne miri, temveč vodi v naraščajoče strahove, da stvari ne bomo mogli obvladati"". Spor med CDU-jem in CSU-jem bi bil po njegovem mnenju neobičajen že v normalnih razmerah. ""Ob izjemnih izzivih, s katerimi se sooča naša država zaradi velikega prihoda beguncev, pa ta spor med CDU-jem in CSU-jem ogroža zmožnosti vlade za vladanje,"" je za spletno izdajo tednika Spiegel po poročanju nemške tiskovne agencije dpa dodal Gabriel.
Ob nadaljevanju spora bo pridobila skrajna desnica, je posvaril podkancler, ki je sicer ta teden napovedal, da se namerava leta 2017 potegovati za kanclerski stolček.
Največje jabolko spora v koaliciji so sicer zahteve CSU-ja po vzpostavitvi tranzitnih območij na meji z Avstrijo, kjer bi prebežniki čakali na deportacijo. SPD tranzitna območja zavrača, saj da bi bila takšna ograjena območja enakovredna centrom za pridržanje.
Italijanska skrajna desnica svariItalijanska skrajno desna stranka Severna liga pa medtem opozarja, da bi lahko morebitna gradnja ograje na avstrijski meji pomenila, da bi se begunci preusmerili proti Furlaniji - Julijski krajini.
""Smo proti načrtom gradnje zapore v Avstriji. To pomeni, da bodo migranti z balkanske poti pristali v Furlaniji. Vlada v Rimu mora nemudoma ukrepati. Italijo begunska kriza na leto stane 3,3 milijarde evrov. Napočil je čas, da temu naredimo konec,"" je po poročanju avstrijske tiskovne agencije APA zahteval poslanec Severne lige Paolo Arrigoni.
Predsednica deželne uprave Furlanije - Julijske krajine Debora Serracchiani je v odzivu dejala, da za zdaj ni nobenih znakov, da bi se v Furlaniji - Julijski krajini povečal prihod beguncev.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/v-petek-v-slovenijo-prislo-sest-vlakov-s-prebezniki/377458,prebežniki,"
					30. oktober 2015 ob 06:40,zadnji poseg: 30. oktober 2015 ob 23:55
					Dobova - MMC RTV SLO","
K. T., To. G.
",V petek v Slovenijo prišlo šest vlakov s prebežniki,"Število prihodov beguncev v državo v zadnjih dneh upada, upada pa tudi število prebežnikov, ki vstopajo na to migracijsko pot. V Slovenijo je vstopilo dobrih šest tisoč prebežnikov.
V četrtek je v Slovenijo vstopilo najmanj prebežnikov do zdaj - 5.341, medtem ko je policija v petek do 18. ure popisala 5.409 prebežnikov. Prek edine vstopne točke za prebežnike iz  Hrvaške je v Dobovo  čez dan pripeljalo pet vlakov, zadnji, šesti, z nekaj več kot tisoč prebežniki pa je prišel nekaj po 20. uri. 
V Sloveniji ""le"" 3.700 prebežnikovV Slovenijo je od 16. oktobra 2015 do 30. oktobra do 18. ure vstopilo 108.153 prebežnikov, je sporočila slovenska policija. V sprejemnem centru Dobova je bilo ob 18. uri 1.300 ljudi, v namestitvenih centrih Šentilj in Gornja Radgona pa skupno 2.396 ljudi, preostali sprejemni in namestitveni centri po državi so prazni.
Sočasno je od 20. oktobra do petka Slovenijo dogovorjeno z Avstrijo zapustilo 91.040 prebežnikov. Ob tem policija znova poudarja, da se številke med prihodi in odhodi ne morejo neposredno primerjati, ker so odhode začeli dokumentirati štiri dni pozneje, sočasno pa je več skupin prebežnikov prešlo mejo v Šentilju brez dogovora in nadzorstva policije.
Na Obrežje na popis, potem pa nazaj v DobovoV Dobovo, ki je zdaj edina vstopna točka za prebežnike, so ponoči pripeljali trije vlaki z okoli 3.000 prebežniki, dopoldne ob 10.30 je prišlo še okoli tisoč prebežnikov, naslednji vlak je prišel okoli 16. ure, zadnji pa zvečer ob 20. uri. Iz Dobove so trije vlaki odpeljali proti Šentilju, z avtobusi pa so tujce prepeljali v Petišovce, na Vrhniko in v Logatec, od tam pa naprej proti avstrijski meji.
Preberite tudi:
Župan Šentilja: Za prebežniki je treba počistiti
Naraščajo pritiski na nemško kanclerko
Večina Hrvatov si ne želi ograje
Prvih 13 tujih policistov že prišlo na pomoč
V Šentilju manj kot tisoč prebežnikovPonoči avstrijski varnostni organi niso sprejemali novih prebežnikov, nato pa so med 7. in 14. uro sprejeli 3.000 prebežnikov iz nastanitvenega centra v Šentilju. V večernih urah je bilo v sprejemnem centru v Špilju na avstrijskem Štajerskem nekaj manj kot 1.500 beguncev, so pa oblasti obenem že začele v državo spuščati približno 950 beguncev, ki čakali na vstop tik pred mejo. Iz nastanitvenega centra v Šentilju naj bi bilo sicer na poti proti Avstriji še okoli 500 ljudi, je sporočila avstrijska policija.

"
http://www.rtvslo.si/slovenija/varuhinja-zadrzevanje-prebeznikov-v-rigoncah-je-bilo-najbolj-perece/377408,prebežniki,"
					29. oktober 2015 ob 12:27,zadnji poseg: 29. oktober 2015 ob 14:28
					Ljubljana - MMC RTV SLO","
Gregor Cerar
",Varuhinja: Zadrževanje prebežnikov v Rigoncah je bilo najbolj pereče,"""Prvi begunski val je potekal mirno in urejeno, medtem ko tega ni mogoče reči za drugi val,"" je na tiskovni konferenci povedala ombudsmanka Vlasta Nussdorfer.
Varuhinja človekovih pravic Vlasta Nussdorfer je poudarila, da v njenem uradu od vsega začetka spremljajo begunsko krizo. Tako so opravili monitoring in se srečali z nevladnimi organizacijami, ki pomagajo prebežnikom, na pristojne institucije pa je naslovila tudi pismo.
Varuhinja je skupaj s svetovalcem Mihom Horvatom v torek odšla na teren in obiskala sprejemni center v Brežicah, Rigonce in Cirkulane, kjer so prebežniki neorganizirano prečkali slovensko-hrvaško mejo.
Nussdorferjeva je povedala, da je bilo zadrževanje prebežnikov v Rigoncah najbolj pereče. V času, ko je bila tam, pa se je pričakoval prvi vlak, s katerim so po njenih besedah začeli veliko bolj humano voziti prebežnike do Šentilja.   
Ombudsmanka je svoji hrvaški kolegici poslala pismo, v katerem jo je opozorila, da so prebežniki nenadzorovano prehajali mejo tudi čez reko Sotlo, kar je še posebej tvegano za otroke in starejše, saj sta pri tem ogrožena njihovo zdravje in življenje. Hrvaška ombudsmanka ji je odgovorila, da bo pri hrvaških oblasteh preverila, kako je lahko prišlo do prečkanja reke Sotle in neorganiziranega prehoda zelene meje v Cirkulanah.
Varuhinja je tudi povedala, da so se pri pristojnih slovenskih institucijah zavzeli za pospešen sprejem in popis prebežnikov, za več prevajalcev in več brošur in letakov v jezikih, ki jih prebežniki razumejo. Tudi sama je namreč pri pogovoru s prebežniki v sprejemnih centrih občutila, da primanjkuje tolmačev, saj so ljudje bistveno mirnejši, če vedo, kdaj bodo šli naprej in kakšni postopki jih čakajo.
Pohvale vsem delavcem na terenuNjen svetovalec Miha Horvat je poudaril, da nista slišala nobenih pritožb glede dela policije in vojske. Med glavnimi težavami je prav tako navedel premajhno informiranost tujcev, ki velikokrat niso niti vedeli, kje so, zakaj jih zadržujejo in kaj sploh sledi. Veliko pritožb je bilo tudi na račun zdravstvene oskrbe, ki pa se je v preteklih dneh prav tako izboljšala.
Ustavne pritožbe proti diskriminaciji istospolnihPri varuhinji človekovih pravic spremljajo tudi razvoj dogodkov okoli referenduma glede novele zakona o zakonski zvezi. Nussdorferjeva je povedala, da so sprejetje zakonske novele, ki izenačuje pravice istospolnih zvez z raznospolnimi zvezami, pozdravili. Toda če bo novela zavrnjena, bodo razmislili o sprejetju določenih ukrepov.
Namestnik varuhinje Jernej Rovšek je povedal, da imajo redne stike z nevladnimi organizacijami, ki pokrivajo problematiko istospolnih, in ugotovili, da na posameznih področjih prihaja do diskriminacije.  ""Če zakon ne bo potrjen, bomo vložili zahtevo za oceno ustavnosti predpisov, ki diskriminirajo istospolne zveze,"" je poudaril Rovšek in kot primer navedel zdravstveno zavarovanje. Nussdorferjeva je izrazila željo, da naj referendumska kampanja mine brez sovražnega govora.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/nevladniki-ne-izkljucujejo-tozbe-na-evropskem-sodiscu-zaradi-razmer-v-centrih/377404,prebežniki,"
					29. oktober 2015 ob 11:46,zadnji poseg: 29. oktober 2015 ob 16:16
					Ljubljana - MMC RTV SLO, STA","
Sa. J., Al. Ma. 
",Nevladniki ne izključujejo tožbe na Evropskem sodišču zaradi razmer v centrih,"Predstavniki šentiljske občine in Slovenskih železnic so se dogovorili, da bodo v prihodnjih dneh postavili začasno železniško postajo bližje nastanitvenemu centru za begunce v Šentilju.
Slovenske železnice so prisluhnile pozivom šentiljskega župana Štefana Žvaba, ki je opozarjal na prometni kaos v središču šentiljske občine. Prebežnike so do zdaj namreč iz Dobove v Šentilj vozili z vlaki, pot do nastanitvenega centra pa so morali nadaljevali peš, kar je povzročalo prometne zamaške. Slovenske železnice bodo zato kmalu uredile začasno postajališče v bližini nastanitvenega centra.
Vlaki, ki v Šentilj vozijo prebežnike, tako ne bodo več ustavljali v središču Šentilja, ampak bo urejena improvizirana železniška postaja, ki bo omogočala izstop prebežnikov tik ob samem centru za nastanitev, je po današnjih pogovorih s predstavniki Slovenskih železnic pojasnil Žvab.
Kot je dejal, so si razdelili delo. Slovenske železnice bodo po njegovih besedah uredile vse potrebno za varnost na novi lokaciji in nasule izstopni prag, občina Šentilj pa mora poskrbeti za razsvetljavo. 
Dobova ostaja najbolj obremenjena vstopna točkaNajbolj obremenjena in najpomembnejša vstopna točka še vedno ostaja Dobova. Samo ponoči in dopoldne so na mejni prehod za mednarodni železniški promet Dobova prispeli trije vlaki s skupno 3.200 prebežniki. Po podatkih prostovoljke Rdečega križa Eugenije Carl pa je v Dobovo ob 13.30 že pripeljal nov vlak s 1.500 prebežniki. 
Kot kaže, se Hrvaška drži dogovora, sprejetega na minivrhu EU-ja v Bruslju, saj so hrvaški policisti o prihodih vlakov obvestili slovenske.
Avstrija: Priprave na postavitev ograj v polnem teku
Postavitev ograje - skrajni ukrep vladnega črnega scenarija
V začasnem sprejemnem centru v nekdanji dobovski tovarni Beti je 1.000 prebežnikov, novi center Dobova (Livarna) je trenutno prazen, a se že pripravljajo na prihod novih prebežnikov.
V sprejemnem centru v Brežicah je okoli 11. ure 1.000 prebežnikov čakalo na avtobusni prevoz v druge centre po državi. Policisti si tudi sicer prizadevajo, da bi čim bolj razbremenili posavske centre, zato večji del prebežnikov usmerjajo proti Šentilju, preostale pa namestijo v proste centre v državi.
Avstrija sprejema prebežnikeAvstrija je ob 13.40 v državo sprejela vseh 1.217 prebežnikov, ki so danes v dveh skupinah zapustili nastanitveni center v Gornji Radgoni. V nastanitvenem centru v Lendavi ostaja 637 prebežnikov, po podatkih policije jih bodo kmalu prepeljali v nastanitveni center v Gornjo Radgono. Sprejemna centra v Petišovcih in Dolgi vasi sta prazna.
Avstrijski varnostni organi v državo prebežnike spuščajo tudi čez stari mejni prehod Šentilj. Ob 8.30 so v državo sprejeli 1.000 prebežnikov, ob 10.30 pa še 2.000. Vendar šentiljski center ostaja poln, okoli 10. ure je vlak iz Dobove v Šentilj pripeljal 1.060 ljudi, pol ure pozneje pa so trije avtobusi iz Brežic v Šentilj pripeljali še 185 prebežnikov.
V nastanitvenem centru v Šentilju je trenutno 3.660 prebežnikov, so sporočili s Policijske uprave Maribor.
Vrata odprli nastanitveni centri po SlovenijiVčeraj so policisti iz Posavja v nastanitvene in sprejemne centre v notranjost države pospremili več kot 11.700 prebežnikov.
V nastanitvenem centru v Celju je prenočilo 434 prebežnikov, ki so jih tja pripeljali iz Dobove, danes zjutraj pa so že nadaljevali pot v Šentilj. Tudi v nastanitvenem centru v vojašnici na Vrhniki je 1.141 prebežnikov, v nastanitvenem centru v Logatcu pa 223. Vse prebežnike bodo v nekaj urah z avtobusi prepeljali v Šentilj.
Mejni prehod Rigonce je odprt, v sredo in danes na zeleni meji niso zasledili prebežnikov.  
Nevladniki proti vladiNevladne in humanitarne organizacije so premierju Miru Cerarju poslale odprto pismo, v katerem ga opozarjajo, da razmere na nekaterih trenutnih in preteklih lokacijah, kjer so nastanili begunce, ne ustrezajo minimalnim standardom. Zato ne izključujejo možnosti vložitve urgentne tožbe na Evropsko sodišče za človekove pravice (ESČP).
Kot so zapisali v pismu premierju, minimalnim standardom ne ustrezajo zlasti razmere v Rigoncah, Brežicah, Dobovi in Šentilju. ""Prenočevanje na prostem, nedostopnost ustreznih sanitarij, večurno zadrževanje brez hrane in vode, nevzdržni higienski standardi in nevarnost, ki jo za begunce pomeni neprestano kurjenje ognja zaradi gretja, so razmere, ki so nedopustne in nesprejemljive,"" navajajo.
Razmere so še zlasti problematične, ker je beguncem omejeno gibanje in teh prostorov ne morejo zapustiti, menijo v koordinaciji nevladnih in humanitarnih organizacij. Zato pozivajo k takojšnjemu ukrepanju, da se nemudoma zagotovita human sprejem in obravnava beguncev, ki bo v skladu s standardi človekovih pravic.
Država mora, kot navajajo v pismu, nemudoma zagotoviti dovolj ogrevanih in ustrezno sanitarno opremljenih šotorišč, ki bodo zagotavljala minimalne standarde večdnevnega čakanja na sprejem v drugih državah članicah EU-ja. Če sprememb ne bo, bodo proučili možnost vložitve urgentne tožbe na ESČP.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj. 

"
http://www.rtvslo.si/svet/v-sloveniji-takoj-na-voljo-2-000-mest-za-prebeznike/377399,prebežniki,"
					29. oktober 2015 ob 10:44,zadnji poseg: 29. oktober 2015 ob 22:19
					Dunaj, Gradec - MMC RTV SLO, STA","
K. Št., B. V.
",V Sloveniji takoj na voljo 2.000 mest za prebežnike,"Slovenija se je z drugimi državami na balkanski poti zavezala glede sprejemnih mest za prebežnike. V Sloveniji je takoj na voljo 2.000 mest.
Na nedeljskem minivrhu EU-Balkan so se države zavezale k povečanju zmogljivosti za sprejemanje prebežnikov, tako v Grčiji kot na balkanski migrantski poti na 100.000.
Kontaktne osebe omenjenih držav, katerih namen je boljše meddržavno usklajevanje, so se na prvi videokonferenci konkretno zavezale k zagotovitvi 12.000 sprejemnih mest od obljubljenih 50.000. Avstrija se je tako zavezala k 5.000, Srbija k 3.000, Hrvaška in Slovenija pa vsaka k 2.000 sprejemnim mestom, kar je skupaj 12.000. Evropska komisija je sporočila, da je grška vlada poročala o načrtih za zagotovitev 50.000 sprejemnih mest do konca leta.
Komisija je kontaktne osebe sicer obvestila, da so v sredo na videokonferenci z Evropsko investicijsko banko, Razvojno banko Sveta Evrope, Svetovno banko in Mednarodnim denarnim skladom preučili možnosti za finančno podporo pri zagotavljanju sprejemnih zmogljivosti.
Kot so sklenili, je za takšno podporo najprimernejša Razvojna banka Sveta Evrope, ker deluje tako v EU-ju kot zunaj njega, ker lahko ponuja subvencije, ne le posojila in ker ima dobro razvit sklad za prebežnike. Komisija bo začela z Razvojno banko Sveta Evrope tako organizirati skupne misije v posamezne države.
Nov vlak s 1.500 prebežniki pripeljal v Dobovo 
Postavitev ograje - skrajni ukrep vladnega črnega scenarija 
Varuhinja: Zadrževanje prebežnikov v Rigoncah je bilo najbolj pereče 
Prebežniki iz Dobove takoj proti prometno kaotičnemu Šentilju
Avstrija se pripravlja na ograjoAvstrijska notranja ministrica Johanna Mikl-Leitner je medtem zatrdila, da so priprave na postavitev ograj v bližini mejnih prehodov s Slovenijo v polnem teku in da o popolnem zaprtju meje ne razmišlja nihče.
Tiskovni predstavnik policije na avstrijskem Štajerskem Fritz Grundnig je za STA dejal, da še nimajo informacij o tem, kakšne tehnične zapore naj bi postavili na mejnih prehodih s Slovenijo in kdaj. Potrdil je, da na Dunaju že potekajo prvi pogovori strokovnjakov, ki bodo sprejeli ustrezno odločitev. 
""Seveda gre tudi za ograje, a ne le zanje, temveč tudi za utrjene konstrukcije na območju prehodov,"" je ponovila avstrijska ministrica za današnji Frankfurter Allgemeine Zeitung. Na vprašanje o predvideni dolžini in višini ograje je odgovorila, da je ""načrtovanje ravno v polnem teku"". Sicer pa se je strinjala z izjavo nemške kanclerke Angele Merkel, da postavljanje ograj na mejah držav ni smiselno in da Avstrija postavlja trdne tehnične zapore, ki bi zagotovile urejen in nadzorovan vstop v državo in varnost.
Avstrija pričakuje več tisoč prebežnikovV zbirnem centru v Špiljah na avstrijskem Štajerskem je noč preživelo 4.000 prebežnikov. Ženske in otroke so ponoči namestili v ogrevane šotore, približno 300 ljudi pa je moralo noč preživeti na prostem. Oskrbeli so jih s toplimi in izolirnimi odejami ter toplimi napitki, je sporočila policija.
V zgodnjih jutranjih urah pa so jih z avtobusi in vlaki začeli premeščati v nastanitvene centre po Avstriji. Okoli 1.300 so jih s tremi posebnimi vlaki odpeljali v Gradec, s še tremi vlaki pa proti Zgornji Avstriji in Salzburgu. V avstrijsko Radgono ponoči ni vstopil noben prebežnik, tudi zjutraj tam ni bilo nikogar. Danes na obeh mejnih prehodih pričakujejo prihod več tisoč beguncev, navaja avstrijska tiskovna agencija APA.
Medtem je v Sredozemskem morju umrlo več prebežnikov. V novi nesreči v morju ob grški obali je umrlo najmanj sedem otrok. V sredo se je namreč potopilo več čolnov s prebežniki, ki so prečkali morje med Turčijo in grškimi otoki. V nesreči so umrli tudi trije odrasli ljudje. Medtem so več kot 200 ljudi rešili z ladje, ki se je potopila ob severni obali otoka Lezbos. Samo ta mesec je v morju med Turčijo in Grčijo utonilo 39 prebežnikov. Letos je tako med prečkanjem Sredozemskega morja na poti v Evropo umrlo že več kot 3.200 ljudi. ""Dokler bodo evropske države hranile svoje nacionalne ege, bodo tihotapci služili ogromne vsote na plečih beguncev,"" pa je dejal namestnik grškega ministra za trgovsko mornarico in Egejsko morje Teodoros Drikas.
Španska obalna straža je danes z ladje, ki se je potapljala ob obali Maroka, rešila 15 prebežnikov, še 39 jih pogrešajo. Rešene ljudi bodo prepeljali v Malago. Ladja obalne straže je okoli poldneva opazila plovilo v težavah okoli 72 kilometrov od kraja Al Hoceima na severu Maroka. Dve ženski in 13 moških se je oklepalo tistega, kar je ostalo od njihove ladje, ki naj bi izgubila dno okoli 2. ure ponoči.
""Vemo, da je ravno položaj na slovensko-štajerski meji zelo dinamičen. Ob določenih dneh je tam od 3.500 do 5.000 beguncev, tudi do 9.000. Če se bodo razmere v naslednjih tednih še naprej zaostrovale, moramo biti na to pripravljeni,"" je dejala ministrica Johanna Mikl-Leitner in potrdila, da je slovenska policija o avstrijskih načrtih obveščena. Avstrija je o svojih načrtih prav tako obvestila urad predsednika Evropske komisije Jean-Clauda Junckerja in komisarja za migracije Dmitrisa Avramopulosa.
Avstrija je prehodna in ciljna državaNa vprašanje, kako bo Avstrija preprečila, da ne bo s postavitvijo ograje stanje postalo še bolj dramatično in se bodo tisoči beguncev gnetli v enem ozkem grlu, je ministrica odgovorila, da trenutno ni druge možnosti, je pa vsekakor potreben širši evropski odgovor. Razmere v Avstriji, Sloveniji in tudi Nemčiji dokazujejo, da je treba tako hitro, kot je mogoče, delati za utrditev Evrope. ""Potrebujemo nadzorovan vstop v Evropo in strog nadzor neposredno na evropskih zunanjih mejah. Sicer razmer ne bomo obvladali,"" je zatrdila.
Primerjave z Madžarsko je zavrnila kot popolnoma napačne. Kot je poudarila, je Avstrija poleg prehodne tudi ciljna država - v primerjavi z lani se je število prosilcev za azil potrojilo in jih trenutno obdelujejo 62.000.
Na Hrvaško stopilo okoli 3.000 prebežnikovPotem ko je v sredo na Hrvaško iz Srbije vstopilo približno 6.500 beguncev in migrantov, jih je danes zjutraj še nekaj manj kot 3.000. Hrvaška se sicer pripravlja na velik pritisk novih prebežnikov iz Srbije. Hrvaška vlada pa je odobrila izplačilo 27,7 milijona kun (3,65 milijona evrov) iz proračunskih rezerv za stroške sprejema in prevoza beguncev in migrantov. Od 16. septembra so za stroške sprejema in prevoza porabili približno 9,2 milijona evrov. EU pa je državi odobril pet milijonov evrov nujne finančne pomoči - Zagreb sicer pričakuje dodaten denar iz sklada EU-ja za migrantsko krizo.
Medtem so danes iz državne volilne komisije sporočili, da bodo organizirali glasovanje na parlamentarnih volitvah 8. novembra za več kot 500 hrvaških državljanov, ki sodelujejo pri sprejemu in oskrbi prebežnikov ne glede na to, ali bodo v Opatovcu ali v novem zimskem prehodnem centru, ki ga bodo odprli predvidoma prihodnji teden v Slavonskem Brodu.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/prihajanje-prebezenikov-se-je-malce-umirilo/377380,prebežniki,"
					29. oktober 2015 ob 06:36,zadnji poseg: 29. oktober 2015 ob 23:29
					Dobova/Šentilj - MMC RTV SLO","
K. T., A. Č., G. V.
",Prihajanje prebeženikov se je malce umirilo,"Na železniški mejni prehod Dobova je v četrtek prispelo pet vlakov z okoli 5.500 prebežniki. Dobova ostaja glavna vstopna točka.
Prebežniki v Slovenijo prihajajo samo še z napovedanimi vlaki. Danes je v Dobovo pripeljalo pet vlakov s skupno okoli 5.500 prebežniki. Vsi prihodi vlakov in število prebežnikov so bili napovedani s strani hrvaških organov. Prebežniki nato pot nadaljujejo proti Šentilju.
Györkös Žnidarjeva: Ekonomske migrante bi morali izločati že v Grčiji in Italiji
.
Avstrija: Priprave na postavitev ograj v polnem teku
.
Nevladniki ne izključujejo tožbe na Evropskem sodišču zaradi razmer v centrih
.
Varuhinja: Zadrževanje prebežnikov v Rigoncah je bilo najbolj pereče 
V središču šentiljske občine je zaradi prometnega zamaška, ki nastaja, ker gredo prebežniki peš z železniške postaje v nastanitveni center, vladala zmeda. Slovenske železnice so prisluhnile pozivom župana Štefana Žvaba in bodo kmalu uredile začasno postajališče v bližini nastanitvenega centra. 
Skupno je v Slovenijo od 17. oktobra prišlo 102.574 prebežnikov, dnevni rekord je bil 21. oktobra, ko je v državo vstopilo 12.616 prebežnikov. Iz države je izstopilo 73.563 prebežnikov, pri čemer policija opozarja, da so izstope začeli zapisovati štiri dni pozneje kot vstope.

"
http://www.rtvslo.si/slovenija/referendum-o-zakonu-o-obrambi-cez-prvo-oviro-katiceva-en-ukrep-pomoci-odpade/377347,prebežniki,"
					28. oktober 2015 ob 16:21,zadnji poseg: 28. oktober 2015 ob 17:22
					Ljubljana - MMC RTV SLO, STA","
Al. Ma.
",Referendum o zakonu o obrambi čez prvo oviro. Katičeva: En ukrep pomoči odpade.,"Predstavniki Radia Študent so v DZ vložili več kot 3.000 podpisov državljanov za začetek zbiranja 40.000 podpisov pod zahtevo za referendum o dopolnitvi zakona o obrambi. 
Kot je ob vložitvi povedala odgovorna urednica Radia Študent Martina Dervarič, so zadovoljni, da so s tem prvim korakom odprli možnost javne razprave o tej problematiki. Zbiranje je bilo po njenih besedah kar naporno, sedemdnevni rok pa kratek. Čeprav je na začetku kazalo slabo, jim je nazadnje vendarle uspelo, podpise pa so zbirali na različnih koncih države.
Če je pobuda vložena v skladu z zakonom, predsednik DZ-ja v sedmih dneh o njej obvesti ministrstvo, pristojno za vodenje evidence volilne pravice, in določi koledarski rok, v katerem se zbirajo podpisi za zahtevo za razpis referenduma. Potrebnih je najmanj 40.000 overovljenih podpisov.
Ustavne spremembe referendumske ureditve sicer med drugim ne dopuščajo referenduma o zakonih o nujnih ukrepih za zagotovitev obrambe države, varnosti ali odprave posledic naravnih nesreč. Ali vsebina dopolnitve zakona o obrambi sodi med to določbo, ni popolnoma enoznačno. O tem sicer odloči DZ.
Kot so prepričani pobudniki referenduma, se z omenjeno dopolnitvijo begunci in nenadzorovani prehodi državne meje izkoriščajo za militarizacijo slovenske družbe in države, ki naj bi jo konec osemdesetih let prejšnjega stoletja utemeljila prav mirovniška civilna gibanja za demokracijo in človekove pravice. 
Dopolnitev zakona o obrambi namreč omogoča, da lahko DZ - če to zahtevajo varnostne razmere - na predlog vlade odloči, da pripadniki Slovenske vojske skupaj s policijo izjemoma pri širšem varovanju državne meje tudi opozarjajo, napotujejo, začasno omejujejo gibanje oseb in sodelujejo pri obvladovanju skupin in množic. 
Ministrica: Če se stanje spremeni ...Ministrica za obrambo Andreja Katič je ob vložitvi pobude dejala, da je to demokratična pravica, ""odločili so se, kot so se"". ""Vojska trenutno dobro sodeluje s policijo na podlagi obstoječega zakona o obrambi. S tem členom, ki je bil predviden, je bilo mišljeno, da bo vojska samo še dodatna pomoč policiji. Verjetno bomo morali to pomoč policiji, če bo potrebna, zdaj zagotoviti drugače, ne s slovensko vojsko,"" je ocenila. 
O tem, kako naprej, bo vlada po njenih besedah verjetno razpravljala v četrtek. ""Ima pa že predvidene različne ukrepe, ki naj bi se stopnjevali. Zdaj pač eden izmed teh verjetno odpade,"" je ugotovila.
Brglez potezo obžalujePredsednik DZ-ja Milan Brglez potezo Radia Študent obžaluje, so sporočili iz njegovega kabineta. Po njegovem mnenju bo glavna posledica morebitne neuveljavitve zakona to, da Slovenska vojska ne bo mogla intenzivneje pomagati policistom na terenu, ki so zaradi neutrudnega dela že zdaj na robu svojih moči. Več pojasnil bo Brglez posredoval na četrtkovi novinarski konferenci. 
Še en referendumNa obzorju je sicer še en referendum, saj so v torek v Koaliciji za otroke gre že zbrali več kot potrebnih 40.000 podpisov državljanov za referendum o noveli zakona o zakonski zvezi. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/izjava-dneva/thomas-de-maiziere/377336,prebežniki,"
					28. oktober 2015 ob 13:19
					Berlin - MMC RTV SLO",None,Thomas de Maiziere,"To je nedopustno, naj ostanejo v Afganistanu.
Nemškega notranjega ministra je zmotilo, da je med prebežniki vedno več Afganistancev, STA
"
http://www.rtvslo.si/news-in-english/nijz-no-larger-outbreaks-of-contagious-disease-among-refugees/377331,prebežniki,"
					28. October 2015 ob 12:38
					Ljubljana - MMC RTV SLO","
Gregor Cerar, MMC; translated by G. K.
",NIJZ: No larger outbreaks of contagious disease among refugees,"There is no risk for health of the residents of Slovenia, but the risk of spreading of contagious diseases among refugees is great, which may result into a great burden for health service, was established by the representatives of the Institute for Public Health.
The team of the National Institute for Public Health (NIJZ) has determined that all the capacities established due to these exceptional circumstances are overburdened. Considering the circumstances within the accommodation centres during the last days, according to NIJZ the possibility for spreading of airborne and bowel infectious diseases exists; these are transmitted due to inability for basic personal hygiene care. There is the possibility of spreading of other infectious diseases among refugees, and personnel coming in contact with them.
""Spreading of contagious diseases among refugees would mean additional burden for health services, while occurrence of diseases among personnel coming in contact with refugees would considerably reduce the capacity for continuing the work,"" NIJZ wrote in the report. It was also established that it would be difficult to enforce conditions allowing to all persons in the field who are having contact with refugees to take the necessary steps for protection against infection. NIJZ intends, in cooperation with the Police, the Civil Protection, the Red Cross and other non-governmental organisations, to raise the awareness of the employees and volunteers, and instruct them in proper actions in order to protect themselves from infection in the most efficient manner. According to findings of NIJZ, there is no risk for health of the residents of Slovenia.
What kind of diseases are spreading among refugees?NIJZ claims that the epidemiologic service is working 24 hours per day, tracking contagious diseases and the development on global scale, through the national contact point of the World Health Organisation, and all over Slovenia. Doctors are obliged by the Contagious Disease Act to report every contagious disease to NIJZ.
According to their data, among refugees in Slovenia tuberculosis and hepatitis A have been detected; the latter was confirmed by laboratory tests only after the patient had left Slovenia. No substantial outbreaks of infectious diseases have been reported by those countries most of refugees had travelled through. Some known diseases which however stopped occurring in our country have been detected - acute bowel infections, hepatitis A, typhus, several types of viral cold disease, tuberculosis, and skin diseases, e.g. scabies and lice infestations.
Health service in charge of refugees is paying special attention to detection of measles, poliomyelitis, meningococcal disease, hepatitis, bowel infections, and tuberculosis, as these are the illnesses still present in some of the countries the refugees come from. ""We will keep updating the public of the situation regarding contagious diseases in Slovenia on the NIJZ website. In case of serious risk, the public will be informed in other manner as well,"" representatives of NIJZ assured.
"
http://www.rtvslo.si/slovenija/foto-video-zracni-posnetki-iz-dobove-od-blizu-iz-sentilja/377328,prebežniki,"
					28. oktober 2015 ob 11:32,zadnji poseg: 28. oktober 2015 ob 21:43
					Ljubljana - MMC RTV SLO, STA","
Sa. J., G. K., Foto: boBo
","Foto, video: Zračni posnetki iz Dobove, od blizu iz Šentilja","Boštjan Šefic je pojasnil, da v Slovenijo na pomoč prihajajo policisti iz Nemčije, Italije, Španije, Francije, Madžarske in številnih drugih držav. Nov sistem popisa odlično deluje.

Glede domnevne ograje na avstrijski meji je na novinarski konferenci vlade dejal državni sekretar MNZ-ja Boštjan Šefic, da je ni in Avstrija je tudi ne postavlja. Ministrstvo za notranje zadeve Avstrije je namreč pojasnilo, da gre zgolj za postavitve nekaterih nizkih ograj ali preprek, da bi lažje regulirali prehod prebežnikov iz Slovenije v Avstrijo. Torej Avstrija ne bo zaprla meje in zavračala prehoda prebežnikov.
Tudi Slovenijo moramo zavarovati pred tem, da se v državo vstopa nenadzorovano, zato je treba razmisliti o t. i. preprekah oziroma ograjah, ki bi zaščitile območja, kjer je nenadzorovan prehod meje enostaven. Treba pa se je zavedati, da sama ograja brez vojakov in policistov, ki bi stali za njo, ne bo delovala, je poudaril Šefic.
Po dogovoru na nedeljskem vrhu v Bruslju naj bi v Slovenijo na pomoč prišlo 400 policistov. Slovenija tako dobiva ponudbe za pomoč in sodelovanje policistov iz različnih evropskih držav, kot so Italija, Nemčija, Madžarska, Češka, Slovaška, Španija, Francija in druge. Po Šefičevih besedah je pet nemških policistov že v Sloveniji in so že na terenu, v naslednjih dneh pa se bodo tudi dejavno vključili v delo. Osem avstrijskih policistov je tudi že v Sloveniji, Češka jih je ponudila 20, Italija 20, Španija bo prispevala policiste in opremo (o številu se še dogovarjajo), Slovaška 30, Nemčija za zdaj pet, policiste bo poslala tudi Francija (dogovori o številu še potekajo), Litva 20 policistov ter nekaj tudi Estonija.
Dezinformacija, da komunikacija med policijo in Fursom ne deluje, ne drži. Računajo na 120 uniformiranih uslužbencev Fursa, ki so usposobljeni in opremljeni za delo na terenu. Najpozneje v petek bodo tudi na samem terenu, je potrdil.
Nov sistem popisa dobro delujeSistem popisa prebežnikov, ki s hrvaškimi vlaki pridejo naravnost v Dobove, nato pa se na slovenskih vlakih odpeljejo naprej do Šentilja, kjer jih popisujejo, odlično deluje, pojasnjuje Šefic. Sodelovanje s hrvaško stranjo ocenjuje kot ustrezno, nov sistem popisa in obravnave prebežnikov pa je močno razbremenil policiste, kriminaliste, pripadnike civilne zaščite, humanitarne organizacije ter prostovoljce, je pojasnil.

Zdaj se po Šefičevih besedah dogovarjajo, da bi se organiziral testni popis tudi v sami Dobovi, zato so okrepili policijske sile in povečali število popisnih mest. S tem bodo poskušali razbremeniti Šentilj in si ne želijo, da bi tam nastale kakšne večje težave.
Rahel upad prihodov prebežnikovPo 25. oktobru opažajo rahel upad prihodov, je poudaril Šefic in dodal, da na balkanski poti ostaja še veliko število prebežnikov. Največ današnjih prišlekov je bilo iz Sirije, Afganistana, Iraka in Pakistana v tem vrstnem redu. Od začetka prebežniškega vala do danes je v Slovenijo vstopilo 92.150 oseb. V sredo do 12. ure je okoli 4.700 prebežnikov odšlo v Avstrijo, vsega skupaj pa jih je iz Slovenije odšlo že 68.500. V zadnjih 24 urah je bilo na terenu 1.550 policistov, z 235 vojaki pa je bila aktivna tudi slovenska vojska.
Izračuna točnih stroškov prebežniške krize Slovenija za zdaj še nima, a ga pripravlja. Glede pomislekov o pomoči vojakov na terenu pa je Šefic pojasnil, da so ti odveč, saj delujejo izključno ob prisotnosti in po navodilih policistov. Do težav bi lahko prišlo ob večjem poslabšanju razmer, saj je spremenjeni zakon o obrambi, ki omogoča podelitev dodatnih pooblastil vojski zaradi vloge podpisov za referendum v DZ-ju s strani predstavnikov Radia Študent, zamrznjen.
Tuji policisti bodo Evropi odprli očiPrvi mož policije Marjan Fank je po prihodu prvih petih policistov iz Nemčije dejal, da je to priložnost, da Evropa spozna pravo stanje glede prebežniške krize. Policisti, ki prihajajo, bodo videli razmere na terenu in te informacije sporočili nazaj v svoje države. Tako pri pomoči Sloveniji ni toliko pomembno število tujih policistov, ampak bolj to, da njihove države spoznajo dejansko stanje, koliko je prebežnikov, kakšne so razmere in kako Slovenija obvladuje krizne razmere, opozarja Fank.
S Hrvaško dogovor ni mogoč Notranja ministrica Vesna Györkös Žnidar je ob današnjem obisku Šentilja ocenila, da sodelovanje na terenu poteka izjemno dobro. Z avstrijskimi organi se dogovarjajo o vsem, tako o času prehajanja meje kot o številu prebežnikov, zato ni nepredvidenih situacij. S hrvaško policijo prav tako poteka informiranje, a težava na južni meji je, da s hrvaško stranjo ni mogoč dogovor glede števila prebežnikov, ki bodo prešli mejo, opozarja ministrica.
Takšno informiranje s hrvaško stranjo slovenski strani bistveno ne olajša dela, glede na to, da neomejen pretok prebežnikov skozi Slovenijo ni mogoč. Zato po besedah Györkös Žnidarjeve slovenska policija vlaga izjemne napore v dobro sodelovanje z avstrijskimi varnostnimi organi, kar je v tem trenutku ključno, da zagotovijo dovoljšno pretočnost, ki ne bo povzročila izrednih okoliščin na slovenskih vstopnih in izstopnih točkah.
Ministrica je še pojasnila, da poteka dogovor s Slovenskimi železnicami (SŽ) o možnosti vzpostavitve začasnega perona bližje nastanitvenemu centru, kar bi razbremenilo lokalno skupnost. V Šentilju namreč begunci vlak zapustijo na železniški postaji, nato pa morajo do mejnega prehoda pešačiti skozi naselje.
Cerar: Zavaroval bom slovenske interese""Kot predsednik vlade sem pripravljen storiti vse, da zavarujem slovenske interese, lokalno prebivalstvo, red in mir ter varnost ljudi,"" je po zasedanju sveta za nacionalno varnost dejal premier Miro Cerar, ki ne izključuje postavitve tehničnih ovir.
Predsednik vlade je svet za nacionalno varnost seznanil z dogovori iz Bruslja in s scenariji, ki bi jih lahko uporabili, če bi se razmere zaostrile. Po zasedanju je poudaril, da se dogovori, ki so bili sprejeti v Bruslju, spoštujejo, vendar je Slovenija pripravljena tudi na drugačne scenarije. ""Če se zaveze ne bodo spoštovale, bo to dokaz, da evropska politika ne deluje, zato bo morala Slovenija stopnjevati ukrepe na meji in ukrepe, s katerimi bi zajezili prebežniški tok,"" je povedal Cerar.
Dodal je, da vlada budno spremlja, kaj se dogaja južno in severno od nas. ""Slovenija si ne želi zidov, a če bo v to prisiljena, je že jutri pripravljena postaviti tehnične ovire na meji s Hrvaško, da se omeji pretok prebežnikov."" 
Glede informacije, da naj bi Slovenija razmišljala o uporabi klavzule pogodbe o EU-ju, ki omogoča tudi vojaško podporo, Cerar odgovarja, da je primaren namen dobiti policijske okrepitve. Vlada bo sicer že na četrtkovi seji obravnavala vse mogoče ukrepe, ki jih bo treba sprejeti ob morebitnem neupoštevanju zavez z nedeljskega mini vrha v Bruslju, je povedal Cerar. 
Šentilj je kritična točkaŽe pred zasedanjem sveta za nacionalno varnost je zunanji minister Karl Erjavec opozoril, da se število prebežnikov, ki prihajajo v Slovenijo, v prihodnjih dneh ne bo zmanjšalo, zato tudi ne more izključiti tehničnih preprek na meji.
Erjavec je zadovoljen s komunikacijo s Hrvaško, ki je stekla po zasedanju v Bruslju, vendar se boji, da bi morali ob poslabšanju razmer tako prebivalce kot prebežnike zaščititi z dodatnimi ukrepi.
Ministra skrbijo trenja med Avstrijo in Bavarsko, saj druga nasprotuje nadaljnjemu prihodu prebežnikov, kar bi lahko povzročilo večje težave tudi pri nas. Minister misli, da ima Slovenija težave tako na južni meji kot v Šentilju, ki ga je označil za kritično točko. Po njegovem mnenju bo vse odvisno od odhoda prebežnikov iz države. Če bo odhod potekal tako kot v preteklih dneh, večjih težav ne pričakuje, če pa se bodo razmere poslabšale, bo treba sprejeti dodatne ukrepe.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj. 
Video: Dobova iz zraka, avtor Ergin Zjeci
"
http://www.rtvslo.si/svet/ob-obali-libije-resili-1-000-prebeznikov-sodeloval-tudi-triglav/377320,prebežniki,"
					28. oktober 2015 ob 10:20,zadnji poseg: 28. oktober 2015 ob 20:36
					Palermo/Dunaj/Berlin - MMC RTV SLO, Reuters, STA","
K. Št., B. T.
","Ob obali Libije rešili 1.000 prebežnikov, sodeloval tudi Triglav","Ob obali Libije so v okviru evropske operacije Sophia s prenatrpanih čolnov rešili več kot 1.000 prebežnikov. V akciji je sodelovala tudi slovenska ladja Triglav, ki je rešila 100 ljudi.
V akciji, v kateri so v okviru evropske operacije Sophia sodelovale britanske, irske, slovenske, italijanske in nemške ladje, so rešili 1.000 prebežnikov, ki so se z obale Libije v prenatrpanih čolnih prek Sredozemskega morja podali proti Turčiji in Evropski uniji.
V akciji je sodelovala tudi slovenska ladja Triglav, ki je rešila 100 ljudi, 71 moških, 17 žensk in 12 otrok, ter onesposobila tihotapsko plovilo. Posadka Triglava je rešene ljudi nato predala posadki norveške ladje, ki je izvedla nadaljnje postopke.
Avstija bi na mejo s Slovenijo postavila ograjoAvstrijska notranja ministrica Johanna Mikl-Leitner je po ogledu mejnega prehoda Špilje v torek napovedala, da bo Avstrija na meji s Slovenijo postavila ""tehnične ovire"". Danes zjutraj pa je za jutranji program avstrijskega radia Ö1 svoje besede že nekoliko spremenila, ko je dejala: ""Seveda gre za ograjo ... ne pa tudi za zaprtje meje."" 
Pozneje je pred srečanjem ministrov v izjavi za novinarje omenila ""približno desetdnevno obdobje načrtovanja"" tehničnih zapor. Vnovič je zatrdila, da njihov namen ni postaviti ograje okrog Avstrije, dodala pa, da ima tudi vsaka ograja vrata. ""Gre za ohranjanje javne varnosti,"" je poudarila. Možnosti zastoja na slovenski strani pri prehajanju beguncev ni mogla izključiti, kot po njenih besedah ni mogoče izključiti niti zastoja pri sprejemanju iz Avstrije v Nemčijo. ""Do tega sicer že prihaja, ker Nemčija prevzema premalo beguncev,"" je menila.
Ministrica je dejala, da bo morala Avstrija sprejeti ukrepe, če bi se razmere zaostrile. V preteklih dneh so po njenih besedah opazili, da posamezne skupine beguncev ""postajajo vse bolj nestrpne in se vedejo vse bolj agresivno"". ""Gre za to, da omogočimo urejen, nadzorovan vstop,"" je pojasnila. Avstrijska ministrica je za nastali položaj delno okrivila Nemčijo. ""Niti Slovenija niti Avstrija ne pošiljata ljudi v Nemčijo ... Dejstvo je, da ljudje gredo v Nemčijo, saj se počutijo povabljene,"" je dejala.
Nemčija: Avstrijsko reševanje ušlo izpod nadzoraNa napoved avstrijske ministrice se je odzvala nemška vlada. Tiskovni predstavnik nemške vlade Steffen Seibert je dejal, da evropske begunske krize ni mogoče rešiti z gradnjo ograj ali zidov na mejah. ""Problem lahko rešimo le, če bomo kot Evropa zavzeli enako stališče, če bomo delovali skupaj in če bomo to nalogo videli kot skupno,"" je povedal. 
Bes nad siceršnjim ravnanjem Avstrije je izrazil tudi notranji minister Thomas de Maiziere, ki je dejal, da je avstrijsko reševanje prebežniškega vprašanja ""ušlo izpod nadzora"". Avstrijo je obtožil, da prebežnike na mejo z Nemčijo vozi ponoči, da lahko tako neopazno prečkajo mejo.
Nemčija je zaradi še vedno trajajočega navala prebežnikov nadzor na svoji meji, ki ga je uvedla 13. septembra, podaljšala do 13. novembra. Berlin je o tem tudi pisno obvestil Evropsko komisijo in dodal, da namerava Nemčija, če se razmere bistvene ne bodo spremenile, nadzor na meji ohraniti za skupno tri mesece.
""Avstrija priznala, da madžarski model deluje""Na avstrijsko odločitev se je odzval tudi madžarski zunanji minister Peter Szijjarto, ki je dejal, da morajo evropski voditelji končati dvoličnost pri reševanju begunske krize. ""Avstrija gradi ograjo, a trdi, da bo drugačna od tiste, ki jo je zgradila Madžarska. To kaže na to, da je v Evropi mogoče graditi dve vrsti ograj in uporabljati dvojne standarde,"" je dejal minister. ""Avstrija je z neverjetnimi kritikami napadala madžarsko ograjo, zdaj pa jo sama gradi na meji s Slovenijo. Avstrijski zunanji minister je nedavno priznal, da madžarski model deluje,"" je še dodal. 
""Za ograje v Evropski uniji ni prostora""Zvečer sta se na besede avstrijske ministrice v skupni izjavi po telefonskem pogovoru odzvala tudi predsednik Evropske komisije Jean-Claude Juncker in avstrijski kancler Werner Faymann. Strinjala sta se, da za ograje v Evropski uniji ni prostora, ter da je potrebna takojšnja uresničitev vseh odločitev Evropskega sveta in nedeljskega mini vrha EU-Balkan, da bi se izognili človeški tragediji na Zahodnem Balkanu. Še posebej je treba takoj uresničiti zavezo o zagotovitvi kapacitet za 50.000 ljudi na balkanski begunski poti.
Kot je sporočila tiskovna predstavnica Evropske komisije, sta se sogovornika strinjala tudi, da so v duhu mini vrha ključnega pomena stalni stiki med voditelji in nacionalnimi kontaktnimi osebami. Dodali so še, da je komisija za četrtek popoldne organizirala videokonferenco z vsemi kontaktnimi osebami za izmenjavo informacij o begunski krizi, na kateri bodo ocenili napredek.
Hrvaška postavlja nov zimski centerNa Hrvaško je medtem vstopilo nekaj manj kot 3000 beguncev in migrantov. Od 16. septembra pa je v državo vstopilo 270.000 ljudi. Sprejem, organizacija in prevozi prebežnikov in drugi materialni stroški so državo stali 70 milijonov kun (9,2 milijona evrov), je v torek povedal hrvaški notranji minister Ranko Ostojić. V to so vključeni tudi stroški postavitve zimskega tranzitnega begunskega centra v Slavonskem Brodu, ki bo zagotavljal nastanitev za 10.000 ljudi, končan pa bo naslednji teden. Hrvaška je od EU-ja prejela pet milijonov evrov nujne finančne pomoči.
Ostojić je kazal tudi razumevanje za izjave slovenskega zunanjega ministra Karla Erjavca, ki je omenil možnost postavitve ograje na meji s Hrvaško. Spomnil je, da je Hrvaška na začetku spopadanja z begunsko krizo zaprla svoje uradne mejne prehode s Srbijo, da bi poskusila zavarovati svoje nacionalne interese. Pričakuje, da se bo komunikacija med Zagrebom in Ljubljano glede beguncev hitro izboljšala in da se bo tudi sodelovanje okrepilo.
V skladu z nedeljskim dogovorom v Bruslju so iz Hrvaške v Dobovo od torka popoldne do danes zjutraj prepeljali štiri vlake s prebežniki. Hrvaška je v Slovenijo poslala tudi 50 hrvaških policistov v okviru pomoči, ki jo je Ljubljana zaprosila od držav članic EU-ja, je danes poročala hrvaška televizija.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj.
"
http://www.rtvslo.si/slovenija/radiu-student-za-sprozitev-referendumske-pobude-manjka-se-300-podpisov/377309,prebežniki,"
					28. oktober 2015 ob 08:49,zadnji poseg: 28. oktober 2015 ob 14:24
					Ljubljana - MMC RTV SLO, STA","
Sa. J.
",Radiu Študent za sprožitev referendumske pobude manjka še 300 podpisov,"Radio Študent je do zdaj zbral 2.200 od potrebnih 2.500 podpisov za referendumsko pobudo o dopolnitvi zakona o obrambi, je povedala odgovorna urednica radia Martina Dervarič. V DZ jih morajo vložiti danes do 16. ure. 
Radio Študent je prejšnji petek začel zbirati podpise za referendumsko pobudo o dopolnitvi zakona o obrambi, rok za zbiranje 2.500 podpisov se izteče danes. Sprva so podpise zbirali večinoma v Ljubljani, danes pa sodelavci prinašajo podpise tudi iz drugih slovenskih mest.
Do zdaj jim je uspelo zbrati 2.200 podpisov, kar je 300 podpisov premalo, da bi lahko sprožili referendumsko pobudo. Vendar odgovorna urednica Radia Študent ostaja optimistična, saj lahko podpise v DZ vložijo do 16. ure. Dervaričeva pravi, da bo več znanega ob 15. uri, saj sodelavci na terenu še zbirajo in sproti prinašajo podpise. Na poti v Ljubljano naj bi jih bilo nekaj sto.
Begunce izkoriščajo za militarizacijo SlovenijeRadio Študent je pobudo za zbiranje podpisov za razpis referenduma sprožil, ker meni, da s povečevanjem pooblastil vojski begunce izkoriščajo za militarizacijo Slovenije. 
Dopolnitev zakona o obrambi DZ-ju namreč omogoča, da se lahko na predlog vlade odloči, da pripadniki Slovenske vojske skupaj s policijo izjemoma pri širšem varovanju državne meje tudi opozarjajo, nasprotujejo, začasno omejujejo gibanje ljudi in sodelujejo pri obvladovanju skupin in množic. Vojska bi ta pooblastila izvajala pod pogoji, ki veljajo za policiste, pooblastila pa bi bila omejena za obdobje, kot je to nujno, in ne dlje kot tri mesece z možnostjo podaljšanja.
Je referendum sploh dopusten?Če bo pobuda vložena v skladu z zakonom, bo predsednik DZ-ja v sedmih dneh o njej obvestil ministrstvo, pristojno za vodenje evidence volilne pravice, in določil koledarski rok, v katerem se zbirajo podpisi za zahtevo za razpis referenduma. Potrebnih je najmanj 40.000 overjenih podpisov.
Ustavne spremembe referendumske ureditve sicer ne dopušča referenduma o zakonih o nujnih ukrepih za zagotovitev obrambe države, varnosti ali odprave posledic naravnih nesreč. Ali vsebina dopolnitve zakona o obrambi spada med to določbo, ni popolnoma enoznačno.
"
http://www.rtvslo.si/slovenija/nijz-med-prebezniki-ni-vecjih-izbruhov-nalezljivih-bolezni/377310,prebežniki,"
					28. oktober 2015 ob 08:41,zadnji poseg: 28. oktober 2015 ob 09:25
					Ljubljana - MMC RTV SLO","
Gregor Cerar
",NIJZ: Med prebežniki ni večjih izbruhov nalezljivih bolezni,"Zdravje  prebivalcev Slovenije ni ogroženo, obstaja pa veliko tveganje za širjenje nalezljivih bolezni med prebežniki, kar bi lahko močno obremenilo zdravstveno službo, so ugotovili predstavniki inštituta za javno zdravje.
Ekipa Nacionalnega inštituta za javno zdravje (NIJZ) je v ponedeljek obiskala sprejemne centre v Brežicah, Dobovi in Rigoncah. Pri tem so ugotovili veliko preobremenjenost vseh zmogljivosti, ki so bile vzpostavljene v teh, kot pravijo, izjemnih okoliščinah.
V takšnih razmerah, kot so vladale v preteklih dneh v sprejemnih centrih, po mnenju NIJZ-ja obstaja možnost za širjenje bolezni po zraku in črevesnih bolezni, ki se prenašajo zaradi nezmožnosti izvajanja osnovne higiene, pa tudi drugih nalezljivih bolezni tako med prebežniki kot tudi osebjem, ki prihajajo v stik z njimi.
""Širjenje nalezljivih bolezni med prebežniki bi lahko dodatno močno obremenilo zdravstveno službo. Pojav bolezni pri osebju, ki je v stiku z njimi, pa bi pomembno zmanjšalo kapacitete za nadaljnje delovanje,"" so zapisali v NIJZ-ju.
Hkrati so tudi ugotovili, da je težko vzpostaviti razmere, v katerih bi lahko vsi, ki na terenu prihajajo v stik s prebežniki, pravilno poskrbeli za svojo zaščito.  NIJZ pa namerava v sodelovanju s policijo, Civilno zaščito in Rdečim križem ter drugimi nevladnimi organizacijami dodatno ozaveščati zaposlene in prostovoljce, kako naj ravnajo, da se čim bolje zavarujejo pred nalezljivimi boleznimi.  Zdravje prebivalcev Slovenije pri tem po ugotovitvah NIJZ-ja ni ogroženo.
Kakšne bolezni se širijo med prebežniki?Na NIJZ-ju pravijo, da epidemiološka služba deluje 24 ur na dan in da ves čas spremlja nalezljive bolezni in dogajanje v zvezi s tem na svetovni ravni, tako prek evropskega sistema hitrega obveščanja, prek nacionalne kontaktne točke Svetovne zdravstvene organizacije in po vsej Sloveniji. Zdravniki morajo namreč po zakonu o nalezljivih boleznih vsako nalezljivo bolezen sporočiti NIJZ-ju.
Med prebežniki so v Sloveniji po njihovih podatkih zaznali tuberkulozo in hepatitis A, ki pa je bil laboratorijsko potrjen že po tem, ko je oboleli zapustil Slovenijo. Iz držav, ki jih prečka večina prebežnikov, po navedbah NIJZ-ja ne poročajo o večjih izbruhih nalezljivih bolezni. Odkrivajo pa bolezni, ki jih sicer poznamo, a se nekatere pri nas ne pojavljajo več. Med njimi so akutne črevesne okužbe, hepatitis A, tifus, različna virusna prehladna obolenja, tuberkuloza in kožne bolezni, kot so garje in ušivost.
Zdravstvena služba, ki skrbi za prebežnike, je zlasti pozorna na zaznavanje obolelih za ošpicami, otroško paralizo, meningokokno boleznijo, hepatitisom, črevesnimi okužbami in tuberkulozo, saj se v nekaterih državah, od koder prihajajo prebežniki, te bolezni še vedno pojavljajo. ""Na spletni strani NIJZ bomo javnost ves čas obveščali o stanju na področju nalezljivih bolezni v Sloveniji, v primeru večje nevarnosti pa bomo javnost obveščali tudi na druge načine,"" dodajajo v NIJZ-u.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj
"
http://www.rtvslo.si/evropska-unija/juncker-nekatere-drzave-se-le-pocasi-premikajo-namesto-da-bi-tekle/377259,prebežniki,"
					27. oktober 2015 ob 12:44,zadnji poseg: 27. oktober 2015 ob 13:38
					Strasbourg - MMC RTV SLO, STA","
K. T.
","Juncker: ""Nekatere države se le počasi premikajo, namesto da bi tekle""","""To, da smo morali sploh imeti ta sestanek, dokazuje, da EU ni v tako dobri formi, kot bi moral biti, da se države niso sposobne same dogovoriti,"" je v Evropskem parlamentu v Strasbourgu dejal predsednik Evropske komisije Jean-Claude Juncker, ki je obsodil politiko ""sosed proti sosedu"".
Evropskim poslancem je pojasnil, da je komisija morala ukrepati, saj se države same niso mogle dogovoriti o sodelovanju, kar je sicer po njegovem mnenju v nasprotju z zdravo pametjo. ""Prav neverjetno je, da smo morali vložiti toliko napora v to, da smo nekatere naše članice prepričali, naj druge naše članice obveščajo o prihajanju beguncev na meje,"" je bil kritičen do držav in dodal, da so potrebovali posebno zasedanje za to, kar je v bistvu ""osnovna zdrava pamet"".
""Na zahodnobalkanski poti vidimo begunce v ledenih rekah, kako spijo v dežju in blatu, kmalu bosta to sneg in led. Zima se bliža, šteje vsak dan,"" je dejal predsednik EK-ja in poudaril, da bi bilo idealno, če jim vrha sploh ne bi bilo treba sklicati in bi se države same dogovorile, kako ukrepati ob prihodu desettisočev prebežnikov. 
Begunci imajo tudi obveznostiKot nujen sestavni del upravljanja begunskega toka pa je predsednik komisije izpostavil tudi seznanjanje beguncev z obstoječimi pravili in posledicami tega, da zavračajo registracijo. ""Brez registracije ni pravic, tako preprosto je to in begunci to morajo vedeti. Kajti begunci seveda imajo pravice in vedno bom branil te pravice, a begunci, ki prihajajo v Evropo, imajo tudi obveznosti.""
Nedeljska razprava je bila po njegovi oceni zelo zahtevna, v njej pa je bilo slišati tudi izjave in stališča, ""ki jih raje ne bi"", je pa ""izkupiček"" vrha vseeno označil kot konstruktiven, njegove dogovore pa kot učinkovite in nekatere tudi takoj prenesene v prakso.
Med drugim je Hrvaška aktivirala mehanizem EU-ja za civilno zaščito, voditelji so imenovali kontaktne točke in komisija bo že v četrtek organizirala njihov konferenčni klic, v Sloveniji pa bo do konca tedna dodatnih 400 policistov, je spomnil.
Države morajo izpolniti obljubeOb tem je tudi opomnil, da morajo države izpolniti obljube, h katerim so se zavezale septembra: tako glede preselitve beguncev po EU-ju in t. i. hotspots kot glede finančnih zavez, hkrati pa morajo tudi nujno okrepiti agencije EU-ja, kot sta Frontex in EASO. ""Prepad med zavezami in tem, kar je dejansko na mizi, je nujno treba zmanjšati, sicer bomo izgubili vso kredibilnost,"" je posvaril.
ZN: V Evropo je letos prišlo 700.000 prebežnikovPo podatkih visokega komisariata ZN-a za begunce je prišlo letos prek Sredozemske obale v Evropo več kot 700.000 prebežnikov: v Grčijo 562.000, v Italijo pa okoli 140.000. Če k tem številkam prištejemo še prihode v nekatere druge evropske države, je skupno letos na obale kontinenta prispelo že nekaj več kot 705.200 beguncev, je sporočil UNHCR. Več kot polovica prebežnikov je Sircev, 18 odstotkov je Afganistancev in šest odstotkov Iračanov. Približno 85 odstotkov pa jih prihaja iz deseterice držav, ki jih UNHCR označuje za države, iz katerih pride največ beguncev.
Med prebežniki je petina otrok, še kažejo podatki.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj
"
http://www.rtvslo.si/slovenija/zdravstveno-pomoc-prebeznikom-bo-zagotavljala-celotna-slovenija/377252,prebežniki,"
					27. oktober 2015 ob 11:23,zadnji poseg: 27. oktober 2015 ob 14:17
					Ljubljana - MMC RTV SLO, STA","
G. C.
",Zdravstveno pomoč prebežnikom bo zagotavljala celotna Slovenija,"Izvajalci nujne medinske pomoči za prebežnike v Posavju so se s predstavniki ministrstva za zdravje dogovorili, da se ustanovi posebna koordinacijska skupina za zagotavljanje pomoči prebežnikom in da se pritegnejo k sodelovanju tudi druge zdravstvene ustanove po državi.
Državna sekretarka ministrstva za zdravje Sandra Tušar je po sestanku v zdravstvenem domu Brežice povedala, da so se na sestanku zbrali predstavniki vseh zdravstvenih domov širše regije, in sicer posavskih zdravstvenih domov, novomeškega zdravstvenega doma, črnomaljskega, metliškega, kočevskega, ivanjškega, celjskega in zdravstvenih domov iz Šmarja pri Jelšah ter Šentjurja pri Celju, kot tudi predstavniki Slovenske vojske in splošne bolnišnice Brežice.
Dogovorili so se, da bi se v zagotavljanje zdravstvene pomoči za prebežnike v brežiškem sprejemnem centru, kjer so zdravstvene ekipe najbolj obremenjene, vključili tudi drugi zdravstveni domovi. Predlagali in sklenili so tudi, da v sredo začne  delovati koordinacijska skupina, ki jo bo imenovalo ministrstvo za zdravje. Sklenili so tudi, da bodo sedanji izvajalci nujno medicinsko pomoč za prebežnike izvajali do vključitve novih zdravstvenih delavcev iz vse Slovenije.
Utrujeni posavski zdravstveni delavciDirektor Zdravstvenega doma Brežice Miroslav Laktić je opozoril, da njihova ustanova hkrati z nujno medinsko oskrbo za domačine to izvaja tudi za prebežnike, ki jih oskrbujejo v ambulanti na brežiški policijski postaji, v Dobovi in v Rigoncah. Čeprav jim pomagajo okoliški zdravstveni domovi, delujejo na robu zmogljivosti, vsi sodelujoči zdravstveni delavci in prostovoljci pa so že utrujeni.
Vodja nujne medicinske pomoči v brežiškem zdravstvenem domu Mojca Pibernik je glede obremenitev zdravstvenih delavcev navedla, da so imeli dnevno tudi do 45 posredovanj oz. vsake pol ure eno, obravnavali pa so približno 450 tujcev. Na terenu imajo dnevno do 15 zdravstvenih delavcev in štiri do pet reševalnih vozil, pomagajo pa jim še madžarska Karitas, ki je pri novem dobovskem centru postavila svojo postajo, slovaški in drugi prostovoljci ter ljubljanska in celjska služba nujne medicinske pomoči.
Madžarska pomočV Dobovi od petka deluje ekipa osmih zdravstvenih delavcev iz Madžarske, med njimi sta dva zdravnika, dve medicinski sestri, dva bolničarja ter dva zdravstvena tehnika, ki zagotavljajo 24-urno zdravstveno službo. Ekipe madžarskih zdravstvenih delavcev se bodo menjavale, da bodo lahko čim dlje zagotavljali oskrbo beguncev.
Madžarska Karitas je v sprejemni center v Dobovo dostavila še ogrevan medicinski šotor s 100 posteljami, ki bo namenjen predvsem obravnavi najranljivejših skupin, kot so otroci in ženske. Poleg šotora so v Dobovo pripeljali tudi veliko medicinskega materiala.
Obisk predstavnikov WHO-jaMinistrica za zdravje Milojka Kolar Celarc je sprejela Luigija Migliorinija in Erin Louis Downey, posebna odposlanca za področje kriznih razmer regionalne direktorice urada Svetovne zdravstvene organizacije (WHO) za Evropo Zsuzsanne Jakab.
Na sestanku se je dogovorila, da bo WHO Sloveniji pomagal s koordinacijo mednarodnih nevladnih organizacij pri zdravstvenem varstvu migrantov, da bo podprl predlog za dobavo 20 nujno potrebnih reanomobilov in da bo skušal pridobiti dodatne prevajalce za komunikacijo na terenu.
Ministrica za zdravje je v nedeljo obiskala sprejemni center v Brežicah, Rigonce in Dobovo ter zbirni center nekdanje proizvodne hale tovarne Beti, zato je sogovornika tudi seznanila z zadnjimi podatki.
Poudarila je, da je število migrantov, ki prihajajo v Slovenijo, večje od tistega, ki jo zapuščajo. Razmere na terenu se sicer obvladujejo, vendar so zdravstveni delavci vedno bolj utrujeni in izčrpani. Zato bo Slovenija najverjetneje potrebovali tudi pomoč zdravstvenih delavcev iz tujine.
Odposlanca se bosta sestala še s predstavniki Visokega komisariata Združenih narodov za begunce, nevladnih organizacij (Rdeči križ in Karitas), obiskala pa bosta tudi sprejemne in nastanitvene centre v Sloveniji ter se sestala s predstavniki Nacionalnega inštituta za javno zdravje.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj
"
http://www.rtvslo.si/svet/avstrija-bo-na-spiljah-postavila-tehnicne-ovire/377248,prebežniki,"
					27. oktober 2015 ob 10:41,zadnji poseg: 27. oktober 2015 ob 21:45
					Carigrad - MMC RTV SLO, Reuters, STA","
K. T., K. Št.
",Avstrija bo na Špiljah postavila tehnične ovire,"Avstrijska notranja ministrica Johanna Mikl-Leitner je napovedala, da bo Avstrija na meji s Slovenijo v Špiljah postavila ""tehnične ovire"", da bi z njimi omejili pretok prebežnikov v državo.
Kot je poudarila, ne gre za postavitev ograje od Madžarske do Slovenije, temveč za ureditev urejenega prestopa večjega števila ljudi. Ob obisku mejnega prehoda Špilje, ki ga je obiskala že drugič v enem tednu, je dejala: ""Razmere tu so še posebej dinamične. Ta mejni prehod prestopi dnevno od 3.000 do 8.000 ljudi. Pripraviti se moramo, da se to število lahko poviša na 12.000."" 
Avstrijska ministrica Johanna Mikl-Leitner ob tem ni razkrila časovnega okvira izvedbe napovedanega ukrepa. Je pa napovedala, da naj bi Avstrija januarja prihodnje leto začela urjenje približno 2.000 policistov za delo na meji. Opozorila je tudi, da je Avstrija dosegla svoj limit, tako glede nastavitvenih kapacitet kot glede razmer na meji, poroča APA.
Bavarci kritični do avstrijskega (ne)obveščanja o prihodih prebežnikovBavarske oblasti so bile v torek kritične do Avstrije, saj ji očitajo, da jih ne obvešča vnaprej o prihodih prebežnikov na avstrijsko-nemško mejo. Predsednik bavarske vlade Horst Seehofer Avstrijcem očita, da se glede prihoda prebežnikov ne usklajujejo dovolj z Nemčijo, in poziva nemško kanclerko Angelo Merkel, naj stopi v stik z Dunajem. ""Zgolj na mejnem prehodu Wegscheid smo morali v ponedeljek zvečer naenkrat poskrbeti za 2.000 prebežnikov. Na to se ne moremo pripraviti,"" je dejal Seehofer in dodal, da je Avstrija Bavarsko obvestila, da proti Bavarski prihaja devet avtobusov, pozneje pa je iz neuradnih virov izvedela, da jih je 22. ""Dejanske številke se žal zelo razlikujejo od tega, kar nam sporoči Avstrija,"" je dejal.
Dunaj: Z Nemčijo želijo tesneje sodelovati""Ko so begunci enkrat na poti, gre bolj za to, da se odločimo, ali jim bomo nudili zdravstveno oskrbo in hrano ali jih bomo pustili zmrzniti. V teh izjemnih razmerah moramo delovati človeško,"" je v odzivu na očitke bavarskih oblasti dejal vodja kabineta avstrijskega kanclerja Josef Ostermayer in poudaril, da želi Dunaj zaradi vse več beguncev, ki prihajajo po t. i. balkanski poti, tesneje sodelovati z Nemčijo. ""Kancler Werner Faymann je v tesnem stiku z nemško kanclerko Angelo Merkel.""
Hrvaška bo vlake vozila do DobovePodpredsednik hrvaške vlade in notranji minister Ranko Ostojić je danes potrdil dogovor s Slovenijo, da bodo vlake s prebežniki s hrvaško-srbske meje pošiljali v Dobovo. Poudaril je, da je to posledica akcijskega načrta po nedeljskem minivrhu EU-ja in Balkana o begunski krizi.
Kot je napovedal, bodo 1. novembra opravili tehnični pregled novega begunskega centra, naslednji dan pa pričakujejo prvi vlak, ki bo prebežnike pripeljal iz Šida v Srbiji, kot je bilo prejšnji teden dogovorjeno med Zagrebom in Beogradom. Ponovil je tudi, da je Hrvaška Sloveniji ponudila 50 hrvaških policistov v okviru pomoči, za katero je Ljubljana zaprosila EU.
Hrvaško notranje ministrstvo je sporočilo, da je danes do 15. ure na Hrvaško iz Srbije vstopilo nekaj več kot 3.500 prebežnikov in da je bilo v začasnem tranzitnem centru v Opatovcu, nedaleč od meje s Srbijo, okoli 1.300 ljudi. Od začetka begunskega vala je na Hrvaško prispelo skoraj 265.000 ljudi.
Milanović: Postali smo preveč učinkovitiHrvaški premier Zoran Milanović je med današnjim obiskom univerze v Varaždinu povedal, da bi Hrvaška lahko mejo s Srbijo zaprla kadar koli, a tega ne bo storila. Kot je poudaril, njegovi vladi, ki opravlja tehnične posle, med begunsko krizo največ polen pod noge mečejo politični tekmeci na Hrvaškem. ""Edino, kar nekoga moti, je, da smo po mesecu in pol postali preveč učinkoviti. Prehitro sprejemamo ljudi, jih nahranimo in prepeljemo 300 kilometrov na zahod. Tega nobena druga država južno od nas ne dela,"" je dejal.
Miliband: Turčija ima več sirskih beguncev kot vsa Evropa skupaj Skoraj 60 odstotkov beguncev živi v mestih, in ne v begunskih centrih, trenutno je samo v Carigradu več prebežnikov kot v vsej Evropi skupaj, je dejal vodja Mednarodnega reševalnega komiteja David Miliband. Kot je poudaril v ponedeljkovem intervjuju za AP, se je podoba tipičnega begunca kot osebe v begunskem taborišču zelo spremenila. Na svetu je sicer trenutno okoli 20 milijonov beguncev, od tega dva milijona v Turčiji, še 40 milijonov ljudi je brez doma in razseljenih znotraj svojih domovin. Miliband je to označil kot ""grozljiv svetovni rekord"". 
Kot glavni vzrok trenutne prebežniške krize je označil velike nemire znotraj velikega dela islamskega sveta, prst kritike pa je uperil proti 30-40 državam, ki ne morejo zadostiti osnovnim potrebam svojih državljanov, ki jih ločujejo vera, politika in etnična pripadnost. Ob tem je poudaril, da je mednarodni politični sistem trenutno najšibkejši in najbolj razdeljen od konca hladne vojne.
Vsako leto bi morali razseliti 400.000 prebežnikovKot poroča Guardian, je ZN-ov posebni preiskovalec pravic beguncev Francois Crepeau pretekli petek dejal, da bi morali dva milijona prebežnikov z Bližnjega vzhoda znotraj evropskih držav razseliti v prihodnjih petih letih, to pomeni okoli 400.000 vsako leto.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom. Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj
"
http://www.rtvslo.si/slovenija/sefic-slovenija-ni-kupila-nobene-ograje-meja-s-hrvasko-je-za-kaj-takega-predolga/377234,prebežniki,"
					27. oktober 2015 ob 07:16,zadnji poseg: 28. oktober 2015 ob 23:14
					Ljubljana - MMC RTV SLO, STA","
A. Č., L. L.
",Šefic: Slovenija ni kupila nobene ograje. Meja s Hrvaško je za kaj takega predolga.,"Čeprav je minister za zunanje zadeve Karl Erjavec napovedal ograjo na meji kot enega izmed morebitnih ukrepov v begunski krizi, pa generalni sekretar na MNZ-ju Boštjan Šefic zagotavlja, da Slovenija še ni kupila nobene ograje. O begunski krizi v sredo tudi svet za nacionalno varnost.
Premier Miro Cerar je partnerje na koalicijskem vrhu seznanil z zavezami minivrha EU-Balkan. Erjavec je po srečanju pojasnil, da so se dogovorili, da bodo ukrepe sprejemali na podlagi ocenjenega položaja. Za zdaj računajo, da bo dogovor iz Bruslja spoštovan, če bo treba, pa bodo ukrepe zaostrili, je poudaril minister.
Če bodo zaveze uresničene, pa po mnenju kmetijskega ministra Dejana Židana obstaja dobra možnost, da bo begunski tok nadzorovan. ""Če se dogovor ne bo spoštoval, pa imamo na razpolago različne scenarije, tudi bolj črne,"" je dodal Židan.
Konec pešačenja pri Rigoncah?Generalni sekretar na ministrstvu za notranje zadeve Boštjan Šefic je pohvalil sodelovanje s Hrvaško, ki se je od včeraj popoldne znatno izboljšalo. Hrvati tako prebežnikov ne bodo več pošiljali na zeleno mejo, temveč jih bodo v Slovenijo prepeljali z vlakom, od koder bodo imeli na voljo prevoz do dnevnih in zbirnih centrov. Po Šefičevem mnenju je to izjemno pomemben korak naprej.
Novi organizirani sistem prevažanja beguncev, s katerim so že prepeljali okoli 1.100 prebežnikov, je pohvalil tudi vodja oddelka za državno mejo in tujce na novomeški policijski upravi Anton Štubljar. Po novem prebežnike popišejo in oskrbijo na železniški postaji, od koder jih vlak prepelje neposredno v Šentilj. Štubljar je ob tem dejal, da je prehod prebežnikov tako bistveno hitrejši, saj imajo na železniški postaji že pripravljeno vso opremo za popis, identifikacijo in osnovno medicinsko oskrbo.
Današnji vlak je bil sicer preizkus novega načina obravnave prebežnikov, za katerega so se slovenske in hrvaške oblasti dogovarjale od ponedeljka, saj so bili slovenski policisti zaradi številnih prebežnikov že močno izčrpani. Prebežnike na prvem vlaku bodo sicer popisali v Šentilju, v prihodnosti pa želijo popise izvesti že v Dobovi. Policija si želi tudi, da bi z novim sistemom izpraznili sprejemna centra v Brežicah in Dobovi. 
Ograje Slovenija še ni kupilaŠefic je zavrnil tudi navedbe, da je Slovenija že kupila varnostno ograjo. Obenem pa je zaradi dolžine slovensko-hrvaške meje, ki je bistveno večja od meje med Srbijo in Madžarsko, taka rešitev po mnenju Šefica popolnoma neprimerna. 
Nad prebežniki bodo bedeli tudi varnostnikiSicer pa bo ministrstvo za notranje zadeve sklenilo pogodbe z zasebnimi varovalnimi službami, ki bodo prevzemale posamezne naloge v dnevnih centrih in tako razbremenili policiste, ki potrebujejo tudi počitek. Za razbremenitev pa bodo skrbeli tudi primerno usposobljeni sodelavci Finančne uprave RS.
Bodo pa Sloveniji na pomoč priskočili tudi policisti iz drugih držav. Že jutri naj bi prišlo v Slovenijo nekaj nemških policistov, na ministrstvu pa se za napotitev policistov v Slovenijo dogovarjajo še s Češko, Slovaško in Madžarsko. 
Med prostovoljci tudi uslužbenci ministrstevPoveljnik Civilne zaščite RS Srečko Šestan je poudaril, da bodo tudi prostovoljci deležni ustrezne razbremenitve, saj bodo poleg brezposelnih v okviru javnih del prostovoljcem na pomoč priskočili tudi uslužbenci ministrstev. Te je minister za javno upravo pozval k prostovoljstvu v zbirne centre in že jutri odhajajo prvi, ki so se na poziv odzvali.
Že iščejo ograjoV izjavi novinarjem pred srečanjem koalicije pa je Erjavec pojasnil, da bodo poskušali zagotoviti, da se prebežniki še vedno evidentirajo, in preprečiti njihovo razpršitev po Sloveniji. To lahko dosežejo z različnimi ovirami, verjetno bo potrebna tudi žičnata ograja, je dejal minister, a poudaril, da tega ne bi storili kot Madžarska.
Za ograjo pa potrebujejo tudi ustrezno število policistov in morda pripadnikov Slovenske vojske, zato je nujna pomoč EU-ja, je dodal. Po ministrovih besedah se dvostransko že pogovarjajo glede te pomoči, tako da bo stopil v stik s francoskimi predstavniki. Na vprašanje, ali je varovalna ograja že nabavljena, pa je odgovoril, da opravljajo določene poizvedbe.
Ali Hrvaška že spoštuje zaveze minivrha EU-Balkan, še ni mogel povedati, vendar bo to jasno že v sredo ali četrtek, je dejal. Po njegovem mnenju trenutno tudi ni potreb za razglasitev izrednega stanja.
Pozval k prenehanju zbiranja podpisovHkrati pa je Erjavec obžaloval, da se je začelo zbiranje podpisov za referendumsko pobudo o dopolnitvi zakona o obrambi, ki daje vojski omejena policijska pooblastila. Pobudnike zbiranja podpisov je ob tem pozval, naj ga končajo.
Ob tem je spomnil, da sprememba zakona potrebuje dvotretjinsko podporo, prav tako je takšna podpora nato potrebna še za podelitev pooblastil, tako da ""zloraba Slovenske vojske v politične namene ni mogoča"". Bi pa ta pooblastila po Erjavčevem mnenju pripomogla k temu, da bi lažje obvladovali zelo pereč položaj.

V Brežicah bo danes tudi operativni sestanek, na katerem bodo govorili o tem, kako okrepiti in še bolje organizirati zdravstveno oskrbo v begunskih centrih. Centre so si v ponedeljek namreč ogledali predstavniki Nacionalnega inštituta za javno zdravje, ki so ugotovili, da je zaradi velikega števila ljudi nevarnost, da bi se med prebežniki in prostovoljci začele širiti prenosljive bolezni.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih tukaj
"
http://www.rtvslo.si/news-in-english/volunteers-must-work-in-a-highly-coordinated-manner/377225,prebežniki,"
					26. October 2015 ob 21:40
					Ljubljana - MMC RTV SLO","

",“Volunteers must work in a highly coordinated manner”,"""First of all, people should assess their own ability to manage difficult situations. If they're not up to the task, they can still help behind the scenes,"" Maja Ahac of the ADRA charity organization said.
On Sunday, police prevented aid workers from helping several groups of refugees at the small border crossing of Rigonce. This has provoked a wave of complaints from a number of NGOs who wanted to help hungry and distressed refugees.
Restricting access to avoid chaosJanez Ogulin, the director of the Novo mesto Police Department, told MMC in Rigonce that aid workers were denied access to refugees because the situation has spun out of control. He said that efforts to help refugees must be organized, and the safety aspect of it must also be considered. From now on, all volunteers must register with the Civil Protection Agency of Slovenia. Ogulin said that people can't just do whatever they feel like out there, because the police can't be sure that unregistered volunteers are who they claim to be. Moreover, the food they hand out to refugees might not be safe to eat.
This decision came as a huge surprise to a number of volunteers. Only a day before the restriction was enacted, volunteers had free access to the meadow by the border, where Croatian trains dropped off most refugees. On Sunday, volunteers and nurses from Austria, a humanitarian convoy from Germany and UNHCR reps were denied access to that meadow. A police officer stopped them and asked them: ""Are you registered with the Civil Protection Agency of Slovenia?""
Efforts to help need to be coordinatedAn increasing number of volunteers are willing to help refugees, and many volunteers would like to help on their own initiative. Maja Ahac of the ADRA charity organization said that efforts to help must always be coordinated, and orders from a police officer must be followed at all times. ""This is why we have never encountered any problems. Only people who don't follow our rules and orders have had problems,"" she added.
Ahac maintains that they have only had problems with a small number of volunteers. Misunderstandings are frequent, but that is to be expected in such situations. Both refugees and volunteers are under a ton of stress. ""If we get orders not to hand out bottles of water, we won't hand them out, even if people ask us to give them some water. If volunteers bring 200 meals but we need to feed 2000 mouths, chaos may ensue. It has already happened before, people were trampled by crowds. Rules are there to be followed. We only hand out food if we have enough for everyone,"" she stressed.
According to Ahac, many people believe they should be allowed to help refugees merely because they are ready to help. Such a mindset can cause problems. ""Being a volunteer is not easy. It's a very stressful activity because volunteers need to handle difficult situations. That is why they need to follow our instructions very closely. Many volunteers can't handle that, so we ask them to help us with other projects. For instance, they can work in warehouses and pack food for the refugees,"" Ahac added. She stressed that volunteers must follow accepted standards when providing humanitarian assistance: ""We need to help people and preserve their dignity at the same time.""
Gregor Cerar, Gorazd Kosmač; translated by D. V.
"
http://www.rtvslo.si/svet/cerar-za-cnn-verjamem-v-slovenijo-in-v-nase-ljudi-verjamem-tudi-v-evropo/377205,prebežniki,"
					26. oktober 2015 ob 17:26,zadnji poseg: 26. oktober 2015 ob 21:29
					Washington - MMC RTV SLO, STA","
K. Št.
",Cerar za CNN: 'Verjamem v Slovenijo in v naše ljudi. Verjamem tudi v Evropo',"
""Ne govorim o propadu Evrope, čeprav sem to rekel, hotel sem le opozoriti, da je treba doseči rešitev in izvesti ukrepe,"" je odgovoril Cerar na vprašanje voditeljice CNN-a Christiane Amanpour, ali bo tudi Slovenija na meji postavila ograjo.
Vzvod za pogovor s slovenskim premierjem Mirom Cerarjem je bil poleg očitnega - da je postala Slovenija novo krizno žarišče s prebežniki - tudi njegova nedavna izjava na nedeljskem mini vrhu EU-Balkan v Bruslju, da bo ""Evropska unija začela razpadati"" brez takojšnjih ukrepov.
Christine Amanpour je zanimalo, kakšni konkretno so ti ukrepi, ""morda postavitev ograje na meji, kot je to storila Madžarska"", je vprašala. ""Ne,"" je odgovoril Cerar, ""če se bo stanje poslabšalo, bomo sprejeli določene ukrepe, a menim, da se bomo temu scenariju lahko izognili. Verjamem v Slovenijo in v naše ljudi. Verjamem tudi v Evropo. Svet ne more brez Evrope, potrebuje njen duh, njeno kulturo. Ne govorim o propadu Evrope, čeprav sem to rekel. Hotel sem le opozoriti, da je treba doseči rešitev in izvesti ukrepe.""
V Slovenijo vsak dan pride okoli 10.000 prebežnikov. ""Smo pod pritiskom,"" je priznal v intervjuju, ki je potekal prek videopovezave, slovenski premier. ""Imamo dva milijona prebivalcev. V enem dnevu je prišlo 13.000 beguncev. Dovolite, da vam navedem primer: če bi naredil primerjavo z ZDA, je to tako, kot če bi v enem dnevu vanjo vstopilo dva milijona ljudi. Za tako majhno državo, kot je Slovenija, je to veliko breme.""
Cerar je dodal, da je treba begunski val zajeziti na zunanjih mejah EU-ja in v samih državah izvora. Nekaj podobnega je na vrhu v Bruslju izjavil predsednik Evropske komisije Jean-Claude Juncker; poleg zagotavljanja zatočišč za prebežnike in obnovitve reda, za kar je ključna upočasnitev nenadzorovanega toka, še okrepitev nadzora zunanje meje, predvsem med Grčijo, Makedonijo, Albanijo in Srbijo v sodelovanju z evropsko agencijo za zunanje meje Frontex. Po Junckerjevih besedah dogovor prinaša tudi povečanje zmogljivosti za sprejemanje prebežnikov, tako v Grčiji kot na balkanski poti na 100.000.
A Cerar je Amanpourjevi dejal, da tudi povečanje zmogljivosti na 100.000 ne bo dovolj. ""Pomemben bo dogovor s Turčijo, ki ima veliko prebežnikov, da preprečimo prihod beguncev iz Turčije prek Grčije v EU. Verjamem, da moramo pokazati solidarnost, in to vse države EU-ja - to lahko rešimo le skupaj, upoštevajoč načelo solidarnosti.""
Veliko zanimanje tujih medijev za dogajanje v SlovenijiDogajanje na slovenskih mejnih prehodih spremlja več svetovnih medijskih hiš. Urad vlade za komuniciranje (Ukom) je v rednem stiku z medijskimi hišami CNN, ARD, ZDF, BBC, NZZ, Die Welt, Irish Times, FT, TAZ, ORF, Deutsche Welle, Bild, France24, Jutarnji list, DPA, AFP, APA, Reuters, Reuters TV, New York Times in Hina.
Ukom sicer dnevno organizira tudi novinarske konference pristojnih vladnih predstavnikov o begunski problematiki. Tuji mediji jih večinoma spremljajo po spletu, saj je zagotovljen neposreden prenos s tolmačenjem v angleški jezik. Posamezno tiskovno konferenco spremlja od 250 do 700 novinarjev - od tega je skoraj polovica ogledov tujih medijskih hiš.
Pozornost več vidnejših medijev je v preteklih urah požela zlasti izjava slovenskega premierja Mira Cerarja ob nedeljskem prihodu na mali vrh EU-ja in Balkana v Bruselj, s katero se je med drugim prebil na naslovnico britanskega tabloida Sun. Dejal je namreč, da bo EU brez konkretnih in takojšnjih ukrepov začel razpadati. V povezavi s tem je voditeljica televizijske mreže CNN Christiane Amanpour na Twitterju za danes ob 20. uri po srednjeevropskem času z njim napovedala pogovor v živo.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Vlada bi razbremenila Rigonce in Brežice, Hrvati ponujajo pomoč
"
http://www.rtvslo.si/slovenija/ne-more-vsak-na-terenu-poceti-kar-ga-je-volja/377195,prebežniki,"
					26. oktober 2015 ob 16:12,zadnji poseg: 26. oktober 2015 ob 17:19
					Ljubljana - MMC RTV SLO","
Gregor Cerar, Gorazd Kosmač
","""Ne more vsak na terenu početi, kar ga je volja""","""Ljudje naj ocenijo svoje sposobnosti za delovanje v kriznih in težkih situacijah. Če niso pripravljeni na težke prizore, naj raje pomagajo v zaledju,"" pravi Maja Ahac iz humanitarne organizacije ADRA.

Na travniku v Rigoncah je v nedeljo policija prostovoljcem omejila dostop do prebežnikov. To je povzročilo tudi precej negodovanja pri najrazličnejših nevladnih organizacijah, ki želijo pomagati lačnim in prezeblim prebežnikom.
Pristop omejili, da bi preprečili kaosJanez Ogulin, direktor Policijske uprave Novo mesto je za MMC v Rigoncah pojasnil, da so se za omejitev dostopa prostovoljcem odločili iz preprostega razloga: na terenu je nastal nepregleden kaos. Zadeve morajo biti urejene in organizirane, upoštevati pa je treba tudi varnostni vidik. Tako se morajo zdaj vsi prostovoljci zglasiti pri Civilni zaščiti RS-ja, ki jih potem tudi usmerja. Ne morejo kar vseh t. i. prostovoljcev puščati, da na terenu delajo, kar jih je volja, poleg tega tudi ne morejo slepo zaupati, da so, za kogar se izdajajo, ter da je hrana, ki jo prinašajo, neoporečna, je dodal.
Odločitev je v nedeljo začudila mnogo prostovoljcev, saj so še dan prej imeli popolnoma prost dostop do travnika, na katerega so s hrvaških vlakov prišli prebežniki. Pred policijskim trakom so tako obstali prostovoljci in medicinske sestre iz Avstrije, nemški humanitarni konvoj s pomočjo ter tudi predstavniki UNHCR-ja, ki jih je policist ustavil z besedami: ""Imate dovoljenje Civilne zaščite?""
""Vojska in policija super pomagata""Wolfgang in Martina, prostovoljca iz Avstrije, ki na travniku pri Rigoncah takoj za zeleno mejo pomagata vse od začetka, potrjujeta, da je prej, ko je bilo naokoli veliko neorganiziranih samoiniciativnih prostovoljcev in aktivistov, vladala precejšnja zmeda, zato zahtevano registracijo pri Civilni zaščiti podpirata.
""Aktivisti pogosto tudi brez kakšnega pametnega razloga iščejo konflikt s policijo, kar je skrajno neproduktivno, zato je treba še posebej poudariti super pomoč policije in vojske na terenu v Rigoncah. Organizacija je zelo dobra, a prebežnikov s Hrvaške je enostavno preveč in zato morajo žal čakati na travniku. Od majhne Slovenije ni moč pričakovati, da lahko sama kar koli reši, to je evropski problem,"" je sklenil Wolfgang.
Delo prostovoljcev mora biti vodenoPrebežnikom sicer želi pomagati vedno večje število prostovoljcev, ki se na mejo odpravljajo tudi samoiniciativno. Maja Ahac iz humanitarne organizacije Adra pa opozarja, da mora biti delo prostovoljcev nujno vodeno in mora potekati v spoštovanju navodil policije in vojske. ""Zato tudi nimamo težav. Težave so z ljudmi, ki prihajajo in se nočejo podrediti navodilom, ki jih dobimo in jih moramo v popolnosti izpolnjevati,"" pravi.
Ahačeva pravi, da z večino prostovoljcev nimajo težav, vendar se lahko zgodi kakšen nesporazum, kar je v takšnih razmerah običajno, saj gre za velike psihične obremenitve, tako na strani prostovoljcev kot na strani beguncev. ""Če imamo navodilo, da ne smemo razdeljevati vode, je ne bomo razdeljevali, čeprav nas ljudje prosijo zanjo. V kolikor prostovoljci pripravijo obrok za 200 ljudi, na drugi strani pa imamo 2.000 ljudi, se lahko pri razdeljevanju hrane zgodi, da bodo ljudje pomendrali drug drugega, kar se je že zgodilo. Zato moramo to upoštevati. Če nimamo hrane za vse, je potem ne razdeljujemo,"" opozarja.
Večkrat se po njenih besedah zgodi, da ljudje mislijo, da so s tem, ko so dobrosrčni, upravičeni do delitve pomoči. S tem pa lahko nastopijo težave. ""Prostovoljstvo ni enostavno. Prisotne so velike psihične obremenitve, saj se soočamo z neprijetnimi prizori. Pri tem pa moramo upoštevati navodila. Številni prostovoljci ne zmorejo teh obremenitev, zato jih preusmerimo na druga mesta. Recimo v skladišča, kjer pomagajo pri pakiranju hrane in drugih stvari,"" še dodaja Ahačeva in poudarja, da mora biti delo humanitarcev usklajeno s standardi humanitarnega dela: ""Potrebno je vedeti, kako pomagati ljudem in pri tem ohraniti njihovo dostojanstvo.""
Zaloge počasi kopnijoV Adri trenutno ne zbirajo hrane, oblačil in drugih pripomočkov, saj so njihove zaloge polne oz. imajo precej omejene skladiščne prostore. ""Zaloge hitro kopnijo. Največja pa je sicer potreba po hrani. Lepo izkušnjo smo imeli v noči s sobote na nedeljo, ko smo sprva dobili obvestilo, da pride 2000 ljudi, prišlo pa jih je 4000. V nekem trenutku nam je skoraj zmanjkalo kruha. Na to se je pripeljal gospod iz Švice s polnim avtom kruha in vsak je lahko dobil kar dva kosa kruha. To je bila ena najlepših izkušenj,"" še pravi Ahačeva.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: V nedeljo v Slovenijo vstopilo rekordnih 15.000 prebežnikov
"
http://www.rtvslo.si/begunska-kriza/merkel-vecina-beguncev-se-bo-po-koncu-vojne-vrnila-domov/377187,prebežniki,"
					26. oktober 2015 ob 12:55,zadnji poseg: 26. oktober 2015 ob 19:48
					Ljubljana/Zagreb - MMC RTV SLO, STA","
B. T., K. Št.
","Merkel: ""Večina beguncev se bo po koncu vojne vrnila domov""","Hrvaški notranji minister Ostojić je Sloveniji ponudil pomoč pri nadzoru meje, kot tudi oskrbo s šotori, nemška kanclerka Merkel pa meni, da se bo po koncu vojne večina beguncev vrnila domov. 
Stališče nemške kanclerke Angele Merkel (61) glede vala prebežnikov v Nemčijo ostaja enako: ""Uspelo nam bo"", pa čeprav temu vse pogosteje sledijo ""če"" in ""ampak"", poroča nemški Bild. Med t. i. civilnim dialogom, ko je v Nürnbergu odgovarjala na 60 vprašanj volivcev, je poudarila pomen večjega stika med Nemci in begunci, saj bi s tem presegli ovire na obeh straneh.
Poudarila je, da njeno vabilo, da so v Nemčiji vsi dobrodošli, velja od prvega dne, ""seveda pa je to povabilo vezano na določena pravila"". Dejala je, da bo večina beguncev v Nemčiji po vsej verjetnosti bivala tri leta. V tem času bi se morala vojna v Siriji končati in mnogi se bodo po njenem mnenju vrnili v državo in jo znova postavili na noge, ""podobno smo že videli ob koncu vojne v Jugoslaviji"". ""Beguncev je res veliko, a nas je 80 milijonov,"" je dejala.
Zagreb pri oskrbi beguncev Ljubljani ponuja policijsko pomoč  
Hrvaški notranji minister Ranko Ostojić je Sloveniji pri nadzoru meje ponudil pomoč hrvaških policistov, pa tudi pomoč pri oskrbi s šotori in drugo opremo za namestitev beguncev, je poročal hrvaški radio.
Ostojić je hrvaškim novinarjem v Opatovcu tudi pojasnil, kako naj bi uveljavili sklepe nedeljskega vrha EU-Balkan v Bruslju. Po navedbah hrvaškega radia je dejal, da bo šlo za verižno reakcijo v državah, ki so na balkanski begunski poti med Grčijo in Nemčijo. Kot primer je navedel, da če bo npr. Avstrija sporočila, da ne more sprejeti 12.000 beguncev, temveč manj, bi to pomenilo, da se bodo države dogovorile, koliko bi jih lahko sprejela vsaka naslednja država, kot so Slovenija, Hrvaška, Srbija, Makedonija in Grčija. ""Če dogovora med državami ne bo, bo celoten verižni sistem padel v vodo,"" je še dejal Ostojić in poudaril, da v državah na balkanski begunski poti ne bodo namestili t. i. hotspotov, temveč počivališča.
Nov center v Slavonskem BroduOstojić ni odgovoril na novinarsko vprašanje, kdaj bodi pripadniki Frontexa okrepili nadzor in popis beguncev na srbsko-hrvaški meji. Dejal je le, da so pripadniki Frontexa že leto dni na hrvaških mejah z BiH-om, Črno goro in Srbijo, na katerih spremljajo izvajanje nadzora na zunanji meji EU, je še poročal hrvaški radio. V skladu z nedeljskih dogovorom iz Bruslja, naj bi Frontex svoje ljudi razporedil v Šidu v Srbiji nedaleč od hrvaške meje. Zagreb in Beograd sta se prejšnji teden dogovorila, da bodo ljudi brez ustavljanja prevažali z vlakom ob meji proti zimskemu hrvaškemu prehodnemu begunskemu centru, ki ga pripravljajo v Slavonskem Brodu. Center naj bi odprli 2. novembra.
Za razmere krivi GrčijoIzvorno odgovornost, tudi za poslabšanje slovensko-hrvaških odnosov, je Ostojić pripisal Grčiji, ki da kot schengenska država ne spoštuje pravil. ""Številke kažejo, da Grki s svojih otokov izkrcavajo po 36.000 ljudi na dan. V tem trenutku prihaja do nedovoljenega premeščanja iz njihovih begunskih taborišč, pri čemer ni priliva iz Turčije, ki bi upravičeval takšne številke,"" je prepričan Ostojić.
""Grčija ima štiristo letal, šest fregat, ima najmočnejšo obalno stražo na Sredozemlju. Če bi hoteli, bi to lahko preprečili,"" je povedal in menil, da se Grčija na ta način maščuje Nemčiji in Evropi zaradi načina, kako se je reševala grška dolžniška kriza. To je pred osmimi meseci na zasedanju notranjih ministrov EU-ja nakazala tudi grška notranja ministrica, je dejal.
Hrvaška in Slovenija po njegovem mnenju krize ne moreta reševati drugače kot s prevozom prebežnikov, in to v šestih urah. ""Ko smo to dosegli, smo stabilizirali položaj, ni bilo več gneče"". V Hrvaško je danes do 15. ure vstopilo nekaj manj kot 6000 beguncev in migrantov, potem ko jih je v nedeljo prišlo okoli 10.000, je sporočilo hrvaško notranje ministrstvo. Ob 15. uri je bilo v začasnem prehodnem centru v Opatovcu 2780 ljudi, ki čakajo na organiziran prevoz z avtobusi in vlaki proti slovenski meji.
Poskus propagandeHrvaški notranji minister je v intervjuju za slovenski časopis Delo zavrnil očitke Slovenije, da Hrvaška z begunci ravna neevropsko, da jih na mejo pošilja nenapovedano in jih celo sili v reko. To je zavrnil kot ""poskus propagande"" in dejal, da hrvaška policija po 35 dneh ni niti enkrat uporabila prisilnih sredstev proti 225.000 beguncem ali ""kogar koli naganjala v reko"".
""Kakšen motiv bi imela Hrvaška, da bi pošiljala ljudi v reko? Vse to je posledica delovanja množice,"" je dejal minister in dodal, da se tudi slovenskim policistom glede navedb, da helikopter osvetljuje prebežnikom pot, lahko verjame ""prav toliko, kot da se utripajoče luči na oklepnikih uporabljajo za to, da ljudi usmerjajo, ali da jim je lajež policijskih psov kazal smer"".
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: V nedeljo v Slovenijo vstopilo rekordnih 15.000 prebežnikov
 
"
http://www.rtvslo.si/slovenija/sefic-poskusili-bomo-ukiniti-vstopno-tocko-rigonce-ki-je-neprimerna/377166,prebežniki,"
					26. oktober 2015 ob 08:13,zadnji poseg: 26. oktober 2015 ob 21:23
					Ljubljana - MMC RTV SLO, STA","
L. L., G. C., G. K., A. Č.
","Šefic: Poskusili bomo ukiniti vstopno točko Rigonce, ki je neprimerna","Razbremeniti se bo poskušalo območje Brežic in Rigonc in slednjo vstopno točko tudi povsem ukiniti, saj je neprimerna, je dejal generalni sekretar Boštjan Šefic. 
Po besedah generalnega sekretarja na MNZ-ju Boštjana Šefica so se na operativni skupini dogovorili, da bi dve ključni lokaciji poskušali razbremeniti z malce drugačnim principom delovanja. Prek teh novih pristopov naj bi postopki tekli hitreje, želijo pa si umakniti vstopno točko iz Rigonc, ki so po Šefičevih besedah za to povsem neprimerne. Razbremeniti bodo poskušali tudi brežiško območje. Če bodo dobivali najave s Hrvaške, bi sistem po njihovi oceni moral dobro delovati, je dejal.
Kmalu se bodo vključili tudi zaposleni Fursa, je napovedal, ter zasebne varnostne službe, iz katerih bo verjetno na voljo med 50 in 60 ljudi. Predvidoma v sredo bodo v oskrbo v nastanitvenih centrih vključeni tudi nekateri brezposelni prek programa zaposlovanja.
Poostreni ukrepi so predvideniŠefic sicer upa, da bo po vrhu EU-Balkan storjen določen napredek, ki bo pomagal uravnavati tok prebežnikov; enote Frontexa pa naj bi pomagale zmanjšati dotok prebežnikov na zunanjih mejah. Vzpostavili bodo tudi kontaktne točke  med državami , ki so sodelovale v vrhu, in ki bodo poročale z Evropski komisiji (EK). Pri nas bo ta točka MNZ, EK pa bo vsak teden naredil oceno, kaj se je v minulem tednu naredilo.
Na vprašanje glede morebitne postavitve ograje na meji, pa je Šefic je dejal, da bo treba na meji sprejeti zaostren nadzor, če stvari ne bodo več obvladovali. Kaj točno to pomeni, ni povedal, saj ukrepe še dodelujejo. S poostrenimi ukrepi pa ne mislijo čakati dolgo – dva do tri dni, da bodo videli, ali se dogovori upoštevajo. Dodal je še, da so iz Logatca dobili ponudbo 10 hišic iz plastike, ki bi lahko nastanile 1.000 ljudi, a je težava, da morajo najti lokacijo, kamor bi jih lahko postavili. 
Razlike pri odhodih in prihodih prebežnikovPo policijskih podatkih je v Slovenijo do zdaj prišlo več kot 73.500, zapustilo pa jo je nekaj manj kot 48.000 ljudi. Ob šesti uri zjutraj je bilo v nastanitvenih centrih po Sloveniji nastanjenih 3.167 prebežnikov, v sprejemnih centrih pa 9.455. Kje so preostali prebežniki?
Policija vsak dan objavlja podatke o tem, koliko prebežnikov je prišlo v Slovenijo, koliko jih je odšlo in koliko jih je v nastanitvenih ali sprejemnih centrih. Tako naj bi do 6. ure zjutraj v Slovenijo skupaj prišlo 73.553 pribežnikov, zapustilo pa jo je le 47.920. Nekaj manj kot 9500 jih je bilo v sprejemnih centrih, nekaj manj kot 3200 pa v nastanitvenih centrih. Kam je izginilo okoli 13.000 prebežnikov, ki so prišli v Slovenijo, vendar jih ni v sprejemnih in nastanitvenih centrih, niti niso bili predani avstrijskim varnostnim organom?
Na generalni policijski upravi pravijo, da so številke, ki jih objavljajo, zgolj neuradne oz. okvirne, uradne pa bodo objavljene po končani begunski krizi. Nekaj prebežnikov je po njihovem pojasnilu v premiku, nekateri pa so verjetno sami zapustili Slovenijo, saj se lahko po popisu prosto gibljejo in tako lahko sami odidejo v Avstrijo, če jim to seveda uspe. 
Novi prebežniki v PosavjuV Rigoncah so policisti danes sprejeli že več kot 6.000 prebežnikov, zvečer pa jih je na zeleni meji čakalo še okoli 3.000. V sprejemnem centru v Brežicah je v večernih urah na prevoz še vedno čakalo okoli 4.500 ljudi, v začasnem centru v Dobovi pa še okoli 2.000. 
V novem dobovskem sprejemnem centru jih je bilo nastanjenih še 1.200. Od jutra je iz Posavja v sprejemne in nastanitvene centre v notranjosti države krenilo pet vlakov in več kot 20 avtobusov. Po podatkih novomeške policijske uprave je bilo v sprejemnih centrih v brežiški občini ob 19. uri približno 11.000 migrantov.
V nastanitvenem centru Šentilj je trenutno okoli 1.000 prebežnikov. V nedeljo jih je skoraj 2.800 zapustilo Slovenijo in svojo pot nadaljevalo skozi Avstrijo. Med njimi so bili tudi prebežniki, ki so v nedeljo prestopili mejo s Hrvaško pri Paradižu pri Cirkulanah.
Prebežniki zapuščajo Gornjo RadgonoOkoli 3.100 prebežnikov, ki so bili od jutra v nastanitvenem centru Šentilj, je popoldne že odšlo v smeri Avstrije. Avstrija jih je 1.100 že sprejela, 2.000 pa jih pred mejno črto še čaka na vstop, so sporočili z mariborske policijske uprave. Čez dan so iz Dobove v Šentilj prispele še tri vlakovne kompozicije s skupno okoli 2.350 ljudmi. Tudi ti se trenutno nahajajo v nastanitvenem centru v Šentilju. 
V Slovenijo je konec tedna vstopilo okoli 20 tisoč prebežnikov. Na notranjem ministrstvu so ob tem že opozorili na izčrpanost ljudi na terenu.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: V nedeljo v Slovenijo vstopilo rekordnih 15.000 prebežnikov
"
http://www.rtvslo.si/kolumne/nemoc/377164,prebežniki,"
					26. oktober 2015 ob 07:54,zadnji poseg: 26. oktober 2015 ob 08:01
					Bruselj - MMC RTV SLO","
Matjaž Trošt, RTV Slovenija
",Nemoč,"Ne glede na to, kaj se ali se ne dogaja na terenu, morate priznati, da je tale saga z migranti, begunci, prebežniki, kakor koli jim že skladno z lastnimi prepričanji pravimo, postala preprosto prevelika, da bi jo stlačili v enoznačne okvire in stališča. Humanitarnost se kreše z varnostjo, čeprav sta obe le druga stran istega kovanca. Ideala, h katerima težimo.
Begunci/migranti/prebežniki so in bodo, izredna zasedanja v Bruslju tega preprosto ne bodo spremenila. Razlog je popolnoma preprost. Zasedanja, kakršno je bilo tisto, ki se je v Bruslju sklenilo v zgodnjih ponedeljkovih urah, so postala bolj kot ne nekakšen ventil za sproščanje slabe volje in za izrekanje sodb, ki sicer ne spadajo v diplomatske, spoštljive okvirje. Begunci so nas sprli, bi lahko dejali. Čeprav se prepiramo tudi zaradi lastne nečimrnosti in nepripravljenosti sprejeti dejstva, taka kot so. Ljudje so na poti, odločeni, da gredo tja, kamor želijo. Kaj bodo tam počeli, se jim verjetno še sanja ne, tako kot se jim ne sanja, kaj naj bi počeli v Sloveniji. Boljše življenje na Zahodu je za večino beguncev, ekonomskih migrantov, zgolj iluzija. Čeprav je res, da se tule pač ne morejo ravno bati napadov lokalnih oboroženih milic. Malce ironiziram, a racionalnost njihove izbire, da rušijo ustaljena pravila schengenskega območja, je naravnost občudovanja vredna, saj obenem predpostavlja odgovore na vsakršna vprašanja. Nazaj ne, zgolj naprej. Čez in preko. Do cilja.
Nobena država sprememb ne more doseči ali pa kar prinesti sama. To je jasno. Zdaj, ko se je Slovenija znašla na naslovnicah evropskih in svetovnih medijev, smo postali del zgodb, o katerih smo navadno brali na tretji ali peti strani. Pač tam, kjer se (zanesenjaki) ukvarjajo s svetovno politiko. Razhajanja na najvišjih ravneh so se prestavila na slovenska dvorišča. Številni so morda Sirijo pokopali kot večni konflikt in se sprijaznili s tem, da je tam pač vojna. Da je tam vojni kaos vseh proti vsem. Zdaj so kaos prinesli k nam. Ne begunci, da ne bo pomote. Podobnih sporov je veliko, morda res ne v takšnih razsežnostih in ne s tako pomembnimi usmerjevalci od zunaj, pa vendarle.
Kaj potem, ko pretresljive zgodbe posamičnih usod ne bodo več zanimive, ko se bomo naveličali solz in obupa? Se nas bo lotil strah, če se nas še ni. Do ograj ni daleč. Marsikdo v EU-ju danes madžarskega premierja Viktorja Orbana razume kot avantgardo proaktivnosti v Evropski uniji. Postavitev ograje, zidu naj bi bila plod politične odločitve, čeprav je (vsaj zame) to izrazit dokaz umanjkanja le-teh.
V Bruslju včeraj niso gostili predstavnikov Turčije, od koder v Grčijo priplava ali -po večini- na pretesnih čolnih dnevno pripluje več tisoč ljudi. Mirovna prizadevanja za Sirijo so, recimo temu, na začetku. Ali pa še malce pred tem. Kar je pozitivno, je morda to, da so se pogovarjali ali pa vsaj drug mimo drugega govorili predstavniki držav, ki so, čeprav morda tega ne priznajo, v isti godlji in s popolnoma enakim pomanjkanjem že tako omejenih možnosti za ukrepanje. No, resnici na ljubo, komuniciranje med vladami ob razvoju telekomunikacijskih aplikacij res ne bi smel biti problem. Ponos gor ali dol. Vladi Slovenije in Hrvaške druga drugi na Twitterju sicer sledita.
A to, kar spremljamo v zadnjem obdobju, zares ni boj Slovenije in Hrvaške o tem, kdo ima prav ali kdo se manj moti. To (kar spremljamo na evropski ravni) zares ni vztrajanje pri izvajanju schengenskih pravil in varovanju meja. To je preprosto zgolj in samo izraz nemoči.
"
http://www.rtvslo.si/evropska-unija/voditelji-so-se-zavezali-h-krepitvi-sprejemnih-zmogljivosti-na-balkanski-poti/377163,prebežniki,"
					26. oktober 2015 ob 07:52,zadnji poseg: 26. oktober 2015 ob 08:30
					Bruselj - MMC RTV SLO, Radio Slovenija, STA","
B. T.
",Voditelji so se zavezali h krepitvi sprejemnih zmogljivosti na balkanski poti,"Voditelji Evropske unije in Zahodnega Balkana so sprejeli akcijski načrt, ki predvideva boljši nadzor nad množičnim prihodom prebežnikov in krepitev sprejemnih zmogljivosti na balkanski poti.
Minivrha Evropske unije in Balkana so se na vabilo predsednika Evropske komisije Jean-Clauda Junckerja udeležili voditelji Albanije, Avstrije, Bolgarije, Hrvaške, Makedonije, Nemčije, Grčije, Madžarske, Romunije, Srbije in Slovenije. V skupni izjavi, ki so jo sprejeli po vrhu, so zapisali, da je rekordni pretok prebežnikov po zahodnobalkanski poti izziv, ki ga ne bo mogoče rešiti le z nacionalnim ukrepanjem, temveč samo z odločnim, skupnim čezmejnim pristopom v evropskem duhu.
Predsednik Evropske komisije Jean-Claude Juncker je ob začetku vrha dejal, da je nesprejemljivo, da so v Evropi leta 2015 ljudje prepuščeni sami sebi, da spijo na poljih, da se prebijajo čez globoke reke ob izredno nizkih temperaturah. Ob tem je izpostavil tri ključne izzive, ki so si jih zadali voditelji.
Trije ključni izzivi in tri ključne zavezePrva je zagotavljanje zatočišč za prebežnike, druga je obnovitev reda, za kar je ključna upočasnitev nenadzorovanega toka. Voditelji so se ob tem zavezali tudi k vzdržanju enostranskih dejanj, prizadevali pa si bodo tudi odvračati gibanje prebežnikov proti mejam druge države v regiji, saj je politika usmerjanja prebežnikom proti mejam sosednje države brez predhodnega obveščanja nesprejemljiva.
Tretji izziv je po Junckerjevih besedah krepitev nadzora zunanje meje, predvsem med Grčijo, Makedonijo, Albanijo in Srbijo v sodelovanju z evropsko agencijo za zunanje meje Frontex. Po Junckerjevih besedah dogovor prinaša tudi povečanje zmogljivosti za sprejemanje prebežnikov, tako v Grčiji kot na balkanski poti na 100.000. Grčija naj bi sprejemne zmogljivosti do konca leta povečala na 30.000 mest, Združeni narodi naj bi dodali še za 20.000, drugod po balkanski poti pa naj bi zagotovili še dodatnih 50.000 mest.
Gibanje ljudi naj bi bilo bolj nadzorovanoVoditelji so se zavezali, da bodo v 24 urah imenovali kontaktne osebe za olajšanje dnevne izmenjave informacij ter sodelovanja za zagotovitev postopnega, nadzorovanega in urejenega gibanja ljudi na balkanski begunski poti. V 24 urah naj bi voditelji v sodelovanju z Evropsko komisijo zagnali tudi skupno oceno potreb za ustrezno obravnavo in oskrbo prebežnikov ter se osredotočili na zagotavljanje začasnega zavetja prebežnikom in na učinkovito vračanje tistih, ki ne potrebujejo mednarodne zaščite.
Voditelji so se zavezali tudi k sodelovanju z evropsko agencijo za zunanje meje Frontex in azilnim uradom EASO ter h krepitvi sodelovanja na področju vračanja z Afganistanom, Bangladešem, Irakom in Pakistanom. Poudarili so tudi potrebo po tesnem sodelovanju s Turčijo za sklenitev in nato izvajanje skupnega akcijskega načrta Turčije in Evropske unije, ki je bil načelno dogovorjen sredi oktobra.
Zavzeli so se tudi za krepitev operacije Pozejdon v Grčiji, krepitev podpore Frontexa na meji med Bolgarijo in Turčijo ter krepitev upravljanja zunanje kopenske meje Grčije, Makedonije in Albanije. Zavezali so se tudi k sodelovanju s Frontexom pri nadzoru mejnih prehodov in pri popisu na prehodih na srbsko-hrvaški meji. Uporaba Frontexovih sil za hitro posredovanje (RABIT) je le navedena kot možnost, ki jo bodo države uporabile, če bo to primerno.
Cerar: Nujno je spoštovati zavezeSlovenski premier Miro Cerar je po vrhu opozoril, da je zdaj ključnega pomena spoštovati sprejete zaveze, ki so močne in pomenijo korak naprej. Je pa to po njegovem mnenju le eden od pomembnih korakov, ki bo moral biti v prihodnjih tednih in mesecih nadgrajen z nadaljnjimi, predvsem z dogovorom o sodelovanju s Turčijo, ki se obeta v naslednjih tednih.
""Povečujejo se sprejemne zmogljivosti v Grčiji, vzpostavljajo se različne dodatne nadzorne točke na mejah držav na balkanski poti, predvsem pa so dane zaveze vseh držav, da bodo bistveno bolje sodelovale pri obveščanju in uravnavanju toka beguncev, dokler se ta ne zmanjša,"" je najpomembnejše zaveze izpostavil Cerar in dodal: ""Ključno je, da je treba te zaveze spoštovati v praksi. Če od jutri naprej ne bo tako, potem se situacija ne bo bistveno spremenila. V tem primeru smo na poti, ki sem jo označil že ob prihodu."" Ob prihodu je Cerar opozoril, da brez konkretnih in takojšnjih ukrepov v begunski krizi EU-ju preti razpad.
Če se torej ne bodo uresničevale zaveze iz dogovora, se bodo po Cerarjevem mnenju zrahljale vezi med vsemi državami in bo morala tudi Slovenija storiti vse, da poskrbi za svojo varnost in interese. ""Vendar počakajmo na jutri in naslednje dni. Sam upam, da bodo sosednje države in druge, predvsem Hrvaška, spoštovale dane zaveze,"" je dejal, o podrobnostih ukrepanja Slovenije v tem primeru pa za zdaj ni želel govoriti.
Cerar je povedal še, da je bila razprava zelo naporna in da je Sloveniji s svojimi predlogi v danih možnostih uspelo, a ključno je, da še vedno ni rešen problem v državah izvora in tranzita zunaj EU-ja. Izpostavil je tudi, da se je zelo zavzemal, da se čim bolj okrepi nadzor na zunanji meji, predvsem v Grčiji, kar je delno upoštevano.
Na vprašanje, ali zaveza k dodatnim sprejemnim zmogljivostim pomeni, da bo morala zmogljivosti okrepiti tudi Slovenija, je premier dejal, da Slovenija že zagotavlja zmogljivosti, ki celo presegajo njene realne zmožnosti. Že zdaj je bistveno več kot 10.000 beguncev stalno navzočih, kar so naše skrajne zmogljivosti, je poudaril.
""Slovenija je pod nenormalnim pritiskom""Cerar je znova poudaril tudi, da je Slovenija pod ""absolutno nenormalnim pritiskom"" in da je ""stanje že nevzdržno"". ""Samo zaradi izjemnih prizadevanj policije in vojske, civilne zaščite in vseh drugih  prostovoljcev in služb, humanitarnih in drugih organizacij še zmoremo ta silni napor,"" je dejal. Če se bo to nadaljevalo, bo treba po premierjevih besedah stopnjevati ukrepe. ""Vsekakor bom že jutri opravil posvet v okviru operativnega štaba, in če bo treba, bom v teh dneh sklical tudi svet za nacionalno varnost,"" je napovedal in zatrdil, da bodo od danes naprej natančno opazovali, ali Hrvatje in tudi druge države na balkanski poti spoštujejo današnje zaveze.
Cerar je povedal še, da so se dogovorili, da bo Slovenija v tednu dni dobila okrepitev 400 policistov iz držav EU-ja, vključno z opremo, kar se bo po potrebi v prihodnje še stopnjevalo. Pogovori o dvostranski pomoči naj bi že potekali z Italijo, Nemčijo, Avstrijo, Madžarsko, Slovaško in Češko.
Premier je podaril še, da je kolegu Zoranu Milanoviću proti koncu razprave dejal, da upa in pričakuje, da bo spoštoval zaveze, ki so jih sprejeli, ter da upa na veliko boljše sodelovanje pri uravnavanju begunskega toka, nadaljnjih komentarjev o ravnanju Hrvaške pa ni želel dajati.
O nujni finančni pomoči, ki jo pričakuje Slovenija, premier ni želel podrobno govoriti. Finančno ministrstvo je po njegovih besedah podrobno opredelilo slovensko zahtevo in jo posredovalo Evropski komisiji. Dejal je, da točnih številk nima na razpolago, a da se bo končni zahtevek verjetno gibal okoli številke, ki jo je napovedal pred dnevi, ko je govoril o približno 60 milijonih evrov.
Izvajanje današnjih zavez bo nadzorovala Evropska komisija, Cerar pa je zagotovil, da bo Slovenija poskrbela za to, da bo sproti obveščala komisijo o stanju na terenu, torej, ali se te zaveze v resnici izvajajo.
Merklova zagotovila, da ne bo zaprla mejeCerar je dodal še, da je v zraku strah, da bosta Nemčija in Avstrija zaprli meje, čeprav je nemška kanclerka Angela Merkel zagotovila, da nima tega namena. To bi sprožilo učinek domin in bi pomenilo katastrofo za Evropo, česar bi se morali zavedati vsi.
Milanović: Če zmore Hrvaška, zmore tudi SlovenijaHrvaški premier Zoran Milanović je v Bruslju izrazil začudenje nad besedami slovenskega kolega Mira Cerarja o nesodelovanju Hrvaške. ""Vse je jasno. To traja že predolgo ter najbolj obremenjuje Avstrijo in Nemčijo, Slovenijo in Hrvaško pa manj, zato ne vem, zakaj ta hrup. To je celo neiskreno. Če zmore Hrvaška, zmore tudi Slovenija,"" je izpostavil.
""Te priložnosti ne bom izkoriščal za preigravanje z njim. Velikokrat sva se slišala, preden se je to začelo, in tudi zdaj sva v stiku. Če ima on potrebo po tem, da v notranjepolitične namene govori takšne stvari, mu ne zamerim. Neumno bi bilo, da zdaj obtožujem Slovenijo, da ni bila pripravljena,"" je še dejal hrvaški premier in dodal, da se s premierjem Cerarjem zelo dobro poznata in zato ne vidi razloga za kakršne koli napetosti.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: V nedeljo v Slovenijo vstopilo rekordnih 15.000 prebežnikov
"
http://www.rtvslo.si/begunska-kriza/prebeznike-bodo-zaceli-popisovati-ze-na-vlakih/377161,prebežniki,"
					26. oktober 2015 ob 06:30,zadnji poseg: 26. oktober 2015 ob 23:51
					Ljubljana - MMC RTV SLO","
G. V., A. K. K.
",Prebežnike bodo začeli popisovati že na vlakih,"Bistveno hitrejši postopek prihoda, registracije, oskrbe in nato poti do nastanitvenih centrov, je predlog, ki ga Slovenija namerava predstaviti Hrvaški. Rigonce ne bi bile več vstopna točka prihoda, je povedal Boštjan Šefic.
Po 23. uri so slovenski policisti na zeleni meji pri Rigoncah sprejeli novo, že šesto skupino prebežnikov. Po podatkih hrvaških varnostnih organov naj bi bilo na vlaku, ki je ustavil v bližini državne meje, 1370 ljudi.   Zeleno mejo pri Rigoncah je v ponedeljek prestopilo nekaj manj kot 9000 migrantov.
Okoli 76 tisoč prebežnikov, največ SircevDo zdaj je v državo prišlo več kot 76.000 prebežnikov. Največ je Sircev, preostali pa so Afganistanci, Pakistanci in Iračani.
Hrvaški notranji minister Ranko Ostojić je danes Sloveniji v času begunske krize ponudil pomoč hrvaških policistov pri nadzoru meje, pa tudi pomoč v šotorih in drugi opremi za namestitev beguncev, je poročal hrvaški radio.
Nemška kanclerka Angela Merkel pa je dejala, da bo večina beguncev v Nemčiji po vsej verjetnosti bivala tri leta. V tem času bi se morala vojna v Siriji končati in mnogi se bodo po njenem mnenju vrnili v državo in jo znova postavili na noge.
Preberite še:
.Šefic: Poskusili bomo ukiniti vstopno točko Rigonce, ki je neprimerna 
.
 ""Ne more vsak na terenu početi, kar ga je volja""
.
Slovenija zaprosila za 10 milijonov evrov, dobi še 400 policistov
.
Voditelji so se zavezali h krepitvi sprejemnih zmogljivosti na balkanski poti

"
http://www.rtvslo.si/news-in-english/people-are-tolerant-grateful-very-calm-when-they-get-a-warm-meal/377125,prebežniki,"
					25. October 2015 ob 12:22
					Brežice - MMC RTV SLO","

","People are tolerant, grateful, very calm when they get a warm meal","According to Red Cross volunteer Maja Orel the cooperation and organisation of Red Cross Slovenia, Slovenian Caritas, Slovenian army and police is very good.
 “The concordance of the police, the army and several organisations is limitless. In this way energy and power come of its own accord, even though we’re tired and at times almost needing help ourselves, too,” explained Orel. “The people are tolerant, grateful, very calm when they get a warm meal,” noted Orel, rejecting information that migrants are fussy about food. “When you give the child a warm plate into those freezing hands, your heart bursts. We need to shut out our feelings, otherwise it would be too difficult to work,” she added.
The Red Cross is also in charge of health care for migrants. Those who need it the most are children, pregnant women and young mothers. “There are a lot of small children; we also had a two-day-old child. What’re we’re lacking the most is food for children, that is purees and formulas,” pointed out Orel, adding that there’s also a lack of children clothing for the ages 7–14.
The most common medical issues are physical exhaustion, dehydration, hypothermia, blister, diarrhoea and fever. “People stare into space, which is why sometimes when you’re about to put food into their hands, you get a feeling they won’t even be able to hold it,” described the volunteer.
For now the number of volunteers is sufficient, but it anyone else is interested in helping out, they are kindly invited to contact Red Cross Maribor or Slovene Philanthropy in Ljubljana. The organisations will note down your details and contact you if need for more help arises.
A. Č., MMC; translated by K. Z.
"
http://www.rtvslo.si/svet/vucic-zagotavlja-srbija-ne-bo-gradila-zidov/377122,prebežniki,"
					25. oktober 2015 ob 12:01,zadnji poseg: 25. oktober 2015 ob 16:33
					Beograd, Zagreb, Dunaj - MMC RTV SLO, STA","
B. V.
",Vučić zagotavlja: Srbija ne bo gradila zidov,"Srbski premier Aleksandar Vučić je dejal, da Srbija ne bo gradila zidov, da bi se obvarovala pred begunsko krizo. Vučić sicer upa na skupno rešitev.
Kot je dejal Vučić, se srbsko stališče, da se zidov ne postavlja, ne bo spremenilo. ""Tudi če bodo padale prekle z neba, Srbija ne bo gradila nobenih zidov in tega ne želim več ponavljati,"" je dejal Vučić. Ob tem pa je izrazil upanje, da bo moč najti skupno rešitev.
""Ne bojimo se svoje odgovornosti ... Bojimo se destabilizacije regije,"" je po poročanju srbske tiskovne agencije Tanjug še dejal srbski premier.
Preberite tudi:
V devetih dneh je prišlo v državo več kot 66.600 prebežnikov
V 12 urah čez zeleno mejo 5.500 ljudi
Najštevilnejši prihod na HrvaškoPrebežniki medtem še naprej prihajajo iz Srbije na Hrvaško. V zadnjih 24 urah je na Hrvaško prišlo 11.500 prebežnikov, kar je največ v enem dnevu do zdaj, je potrdil tiskovni predstavnik hrvaške policije Domagoj Džimugović. Od začetka begunske krize v Evropi je na Hrvaško prišlo skupno 247.282 prebežnikov.
Na Hrvaškem prebežnike, ki pridejo iz Srbije, sprejmejo v centru Opatovac, kjer jih popišejo in jim ponudijo potrebno pomoč, nato pa jih v Tovarniku napotijo na avtobuse ali vlake proti meji s Slovenijo. Iz centra v Opatovcu je dopoldne proti Slovenijo odšlo 22 avtobusov.
Po podatkih hrvaškega notranjega ministrstva je bilo v centru v Opatovcu zjutraj 4.361 ljudi, trenutno pa naj bi jih bilo 1.900.
Avstrija opozarja NemčijoNemčija sprejema premalo prebežnikov, pa opozarja avstrijsko notranje ministrstvo. Medtem ko so na mejnem prehodu Freilassing pri Salzburgu mejo z Nemčijo lahko prečkali vsi prebežniki, je v krajih Braunau in Kollerschlag nastal zastoj, saj Nemčiji tako velikega števila prispelih prebežnikov ni uspelo dovolj hitro obvladati.
V Braunauu je ponoči tako okoli 300 ljudi pri temperaturah blizu ledišča na starem mostu čez reko Inn čakalo na vstop v Nemčijo. Tudi v Kollerschlagu je obtičalo okoli 400 prebežnikov, ker so oblasti začasno zaprle mejo. Kot poroča avstrijska tiskovna agencija APA, lahko zdaj vsi nadaljujejo pot v Nemčijo.
V Avstrijo 6.500 ljudi, iz Avstrije pa 4.500Avstrijska notranja ministrica Johanna Mikl-Leitner je medtem opozorila, da Nemčija trenutno sprejema premalo migrantov. Kot je dejala, v Avstrijo trenutno na dan vstopi okoli 6.500 prebežnikov, v Nemčijo pa jih lahko odpotuje le okoli 4.500 na dan.
Ograja med Slovenijo in Hrvaško dobra ideja?Da slovenski premier Miro Cerar govori o postavitvi ograje, avstrijske ministrice ne preseneča. ""Tako ne more iti naprej. Če zajezitev toka na zunanji meji EU-ja v Grčiji ne bo začela hitro delovati, je načrt Slovencev vreden razmisleka.""
""Moramo računati na nasilje""Ministrica je opozorila pred zaostrovanjem razmer. ""Naše sile ugotavljajo, da je obnašanje beguncev sedaj vse bolj čustveno, panični so. Moramo računati na nasilje in naša policija se bo morala odzvati s protiukrepi.""
Na avstrijski strani meje s Slovenijo v sprejemnem centru v Špiljah je noč preživelo okoli 2.500 ljudi. Sprejemni center je tako polno zaseden, je dejal tiskovni predstavnik policije avstrijske Štajerske Fritz Grundnig.
Okoli 200 ljudi so v soboto ponoči nastanili v telovadnici v Lipnici, sicer bi morali v Špiljah noč preživeti na prostem, je še dejal Grundnig.
Prebežnike iz Špilj in Lipnice naj bi tudi danes z avtobusi odpeljali naprej proti Nemčiji. Avstrijska policija medtem pričakuje nove prihode prebežnikov iz Slovenije.
Prebežniki tudi na avstrijskem KoroškemNa avstrijskem Koroškem je noč v sprejemnih centrih preživelo okoli 1.200 ljudi, ki so v Avstrijo prišli z vlaki iz Slovenije. Policija avstrijske Koroške je sporočila, da je v soboto zvečer prispel vlak z okoli 600 begunci, drugi pa danes zjutraj.
Sprejemni centri v Beljaku so bili danes dopoldan že prazni, prebežnike iz sprejemnih centrov v Celovcu pa so sproti odpeljali proti Zgornji Avstriji. Policija sicer računa, da bodo sprejemni centri danes ponovno polni.
Zeman z novimi ostrimi besedami nad prebežnikeČeški predsednik Miloš Zeman je v luči vse večje migrantske krize v Evropi bogatejše ekonomske migrante obtožil, da med svojimi poskusi doseganja Evrope zlorabljajo otroke. ""Otroci služijo kot človeški ščit tistim z iPhoni, ki tako upravičujejo migrantski val,"" je Zeman povedal za češki tabloid Blesk.
""Tisti, ki se skrivajo za otroki, si ne zaslužijo sočutja. Otroke pripeljejo v gumijastih čolnih, čeprav vedo, da lahko utonejo,"" je Zeman dejal glede množice migrantov, ki iz Turčije s čolni dosegajo grške otoke. Zeman sicer že dalj časa kritizira migrante, ki množično prihajajo v Evropo. Med drugim jim je dejal, da ""jih ni nihče povabil"". Poleg tega je trdil, da bi migranti spoštovali šeriatsko pravo in ne češkega, če bi jih spustili na Češko.
Združeni narodi že obtožili Češko slabega ravnanjaZemanove izjave so si že prislužile grajo Združenih narodov. Visoki komisar Združenih narodov za človekove pravice Zeid al Husein jih je označil za ""islamofobične"". Obenem je ostro kritiziral Češko, ki da sistematično zadržuje migrante v slabih razmerah, da bi odvrnila druge, da pridejo na Češko.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: V Rigoncah v zadnjih 12 urah čez mejo okoli 5.500 prebežnikov
"
http://www.rtvslo.si/slovenija/na-obmocje-rigonc-prislo-skupno-10-tisoc-ljudi-policija-poostrila-ukrepe/377108,prebežniki,"
					25. oktober 2015 ob 06:40,zadnji poseg: 25. oktober 2015 ob 22:06
					Rigonce - MMC RTV SLO","
K. T., A. K. K.
","Na območje Rigonc prišlo skupno 10 tisoč ljudi, policija poostrila ukrepe","V Slovenijo je v zadnjih devetih dneh vstopilo okoli 65 tisoč prebežnikov, največ v Rigoncah, kjer jih je samo v nedeljo mejo prestopilo 10 tisoč. Med njimi je največ Sircev, sledijo Afganistanci in Iračani.
Iz območja Rigonc prebežnike vozijo do nastanitvenih centrov, od tam pa z vlaki in avtobusi v Avstrijo. 
Po naših neuradnih informacijah je policija iz sprejemnega centra v Rigoncah poleg novinarjev umaknila tudi prostovoljce, razen prostovoljcev Rdečega križa. Ko smo na PU-ju Novo mesto poizvedovali, zakaj se je policija nenadoma odločila zapreti dostop za novinarje, je predstavnica za stike z javnostmi pojasnila, da je to verjetno zahtevala varnostna ocena policistov.  
Policija je kasneje pojasnila, da zahtevne varnostne razmere na območju Posavja terjajo tudi sprejem določenih varnostnih ukrepov policistov, med drugim tudi jasna pravila in omejitve gibanja na določenih krajih. Kljub nezadovoljstvu nekaterih je cilj takih ukrepov varnost ljudi, so pojasnili na policiji.

"
http://www.rtvslo.si/svet/begunci-bodo-zvisali-stopnjo-brezposelnosti-a-ne-med-nemci/377087,prebežniki,"
					24. oktober 2015 ob 16:22,zadnji poseg: 24. oktober 2015 ob 17:09
					Gradec, Berlin - MMC RTV SLO, STA, Reuters","
To. G.
","""Begunci bodo zvišali stopnjo brezposelnosti, a ne med Nemci""","Več sto tisoč prosilcev za azil, ki bodo letos prišli v Nemčijo, bo znatno zvišalo stopnjo brezposelnosti, a ne med Nemci, ocenjuje pristojna nemška ministrica.
Nemška ministrica za delo Andrea Nahles je v pogovoru za časopis Passauer Neue Presse opozorila, da bo potrebnega precej časa in napora za integracijo prosilcev za azil. ""Zmogli bomo, a ne čez noč. Za usposobljene begunce bo to tek na srednje proge, za vse ostale pa bolj maraton,"" je dejala Nahlesova.
Osnova za delo - znanje nemščineOb tem je pripomnila, da tako pogosto naveden primer izobraženih sirskih beguncev ni pravilo. ""Ne smemo misliti, da lahko integriramo vse brez večjih naporov. Trajalo bo dlje, kot bi si želeli,"" je poudarila. Kot ključno težavo je izpostavila, da bo potrebnega precej časa, da bodo vsi begunci imeli dovolj dobro znanje nemščine, da vstopijo na trg dela.
Dodatni upad brezposelnosti med domačiniA po drugi strani je namignila, da bo za nemške iskalce zaposlitve prihod beguncev prinesel nove priložnosti. ""Nastalo bo več tisoč delovnih mest na področju podpore beguncem, na primer pri gradnji stanovanj, področju oskrbe ali varovanja,"" je povedala Nahlesova. ""Med domačini bomo tako doživeli še nadaljnji upad brezposelnosti,"" je še povzel DPA. V avgustu je stopnja brezposelnosti v Nemčiji po podatkih Eurostata znašala 4,53 odstotka.
Dodatnih sto avstrijskih vojakov na ŠtajerskemAvstrijska vojska je na avstrijsko Štajersko poslala še dodatne podporne enote, je sporočilo avstrijsko obrambno ministrstvo. Tako bo v prihodnje v tej zvezni deželi ob meji s Slovenijo zaradi migrantske krize pomagalo okoli 800 vojakov. Do zdaj je na Štajerskem policiji pomagalo okoli 700 vojakov. 
Skupno bo po novem na avstrijskem Štajerskem pri obvladovanju migrantskih tokov pomagalo sedem vojaških enot. Po celotni Avstriji policiji trenutno po navedbah obrambnega ministrstva pomaga okoli 1.500 vojakov. Po potrebi bi lahko posredovalo še 2.200 vojakov, dodajajo na ministrstvu.
Rekordne številke v SrbijiIz Makedonije v Srbijo prihajajo novi prebežniki. V skladu z rekordnimi številkami v Grčiji (48 tisoč v petih dneh), je z nekajdnevnim zamikom tudi v Srbiji padel enodnevni rekord. V četrtek je v Srbijo vstopilo 8.500 ljudi oz. največ od začetka begunske krize pred pol leta. Na Hrvaško je sočasno v četrtek odšlo 6.500 prebežnikov, po uradnih podatkih srbskih oblasti. V soboto opoldne je na hrvaško-srbski meji na vstop v Hrvaško čakalo več kot dva tisoč ljudi, čez noč pa je pri Berkasovu mejo prestopilo štiri tisoč prebežnikov.
Bolgarija, Romunija in Srbija lahko tudi zaprejo mejeV Sofiji so se tudi zaradi begunske krize sešli predsedniki vlad Srbije, Romunije in Bolgarije. Aleksandar Vučić, Viktor Ponta in Bojko Borisov so po srečanju izjavili: ""Naše države niso pripravljene, če Nemčija in Avstrija zapreta svoje meje, da postanejo tamponsko območje za prebežnike. Pripravljeni smo, da zapremo svoje meje. Dajemo vso podporo Evropski uniji, da se dogovori s Turčijo, ki naj zadrži begunce.""
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: V zadnjem tednu v Slovenijo prišlo več kot 56.000 prebežnikov
"
http://www.rtvslo.si/kolumne/vas-je-ze-kaj-strah/377035,prebežniki,"
					24. oktober 2015 ob 15:27,zadnji poseg: 24. oktober 2015 ob 16:12
					Ljubljana - MMC RTV SLO","
Andrej Čebokli, MMC
",Vas je že kaj strah?,"Ob tisočih prebežnikih na mejah se zdi, da država zapada v množično histerijo, za katere pa imamo nič koliko zgodovinskih primerov, kako se končajo. In to je tisto, kar bi nam moralo zares pognati strah v kosti.
Ko spremljam zapise nekaterih medijev, spremljajoče genialne forumske komentarje, številne samooklicane nacionalno zavedne skupine na Facebooku in zraven dodam še poteze, ki jih vleče vlada, se ne morem znebiti občutka, da je naša država ne le prehodna točka za ljudi, ki bežijo pred uničenjem in vojno, temveč da so ti to vojno prinesli kar s seboj, na naš prag.
Oklepniki, policisti, vojaki, goreči šotori, vpitje ljudi in jok otrok ... totalni kaos. Ampak moje življenje, in upam si trditi, da tudi življenja 99,99 odstotka preostalih prebivalcev države, poteka nemoteno. In če večina države tega sploh ne občuti in če je od 50.000 ljudi, ki so v zadnjih dneh vstopili v Slovenijo, le 47 prebežnikov zaprosilo za azil, čemu torej vse besnenje in jadikovanje, da je država na robu zloma, ter od kje pozivi k postavitvi minskih polj in strojničnih gnezd v Šentilj, Rigonce in Dobovo?
Sam krivim strah in nevednost, ki ju del medijskega prostora z bombastičnimi naslovi in članki, temelječimi na izseku problematičnega posameznika ter s pavšalnim posploševanjem na splošno populacijo, še podpihuje. Tovrstno medijsko igranje na zmedenost, strah in nastrojenost proti tujcem pa ima, poleg dobre prodajne vrednosti tovrstnih vsebin, v nekaterih primerih še zelo jasno politično agendo, osnovano na islamofobnih in rasističnih predpostavkah.
Poleg tega ima podžiganje strahu tudi zelo močno dvojno vlogo. Prvič, s prestrašenimi ljudmi je najlažje manipulirati in prestrašenim ljudem lahko ponudiš ""rešitve"", ki bi v zdravorazumskem času povzročile močan odpor. Kako smo se zgražali in se obenem hahljali, ko so Američanom po enajstem septembru prodali Patriot Act in z njim Guantanamo, NSA-jeva prisluškovanja in še kaj, češ da pri nas pa kaj takega že ne bi šlo skozi.
A le nekaj dni nazaj je vlada Mira Cerarja ob sodelovanju velike večine DZ-ja vojski podelila določena policijska pooblastila (zakonsko dopolnilo mora sicer prestati še glasovanje v državnem svetu, a če ga zavrnejo, ga bo DZ očitno zgolj še enkrat potrdil). 
Gre za zelo nesorazmeren ukrep - ki ni sprožil pretiranih odzivov - s katerim vlada na impliciten način sporoča, da smo že v neke vrste izrednih razmerah, čeprav ustava npr. govori, da se izredne razmere razglasijo, ko je ogrožen obstoj države. Tranzit tisočev ljudi čez naše ozemlje je stresen, a obstoja države zagotovo ne ogroža in nismo še niti blizu takšnemu stanju. Po tej logiki je bila ogrožena tudi Avstrija leta 1956, ko je dnevno več tednov sprejemala tudi po 5.000 prebežnikov iz Madžarske.
Okej, dodatna pooblastila vojske sicer imajo varovalke in naj bi bila le začasna, vendar, kot smo se že naučili iz varčevalnih ukrepov, vsi začasni ukrepi zelo hitro postanejo trajni, zakonska dikcija ""če to zahtevajo varnostne razmere"", pa mi vliva ravno toliko zaupanja, kot zagotovilo pijanega prijatelja, da ne bo bruhal na zadnjem sedežu avtomobila.
To so občutljive stvari, saj se kaj hitro lahko zgodi, da ukrepi, ki naj bi krepili varnost, to spodkopljejo. In velja opomniti, da je bila naša država osnovana prav na tem, da se vojska v civilne zadeve nima kaj vtikati, kar se odraža tudi v tem, da zakona o obrambi ni mogoče spremeniti zgolj z navadno večino v DZ-ju. Dajanje internih pooblastil vojski tako posega v samo bistvo naše ureditve.
Druga funkcija strahu pa je ustvarjanje plodnih tal za nabiranje političnega kapitala in očitno je politika že zajahala val oportunizma, ki mu nekateri mediji ponovno izdatno pomagajo. Najbolj simptomatičen se mi je zdel v tem kontekstu primer poročanja o nasmejanem selfiju (ali duhovito flamie) enega izmed prebežnikov pred gorečimi šotori. Takoj naslovi, ki vzbudijo čustva v slogu ""Preplah, tu so, prišli so požgat našo imovino, ki smo jo tako široko razprtih src ponudili v pomoč"". Nihče pa ni opazil okoli 30 ljudi, ki so stali okoli tega osebka in ga neodobravajoče gledali v stilu ""Kaj je narobe s tabo?"". Ob pokolu 77 ljudi, večinoma tujcev, ki so padli pod streli Andersa Breivika pa se analogno ne spomnim naslovov v domačih medijih, ki bi svarili pred morebitnimi žrtvami, saj da je na severu Evrope pet milijonov psihopatskih klavcev, ki z ostrostrelskimi puškami in ""trigger happy"" prsti samo čakajo na svojo priložnost. Se pa spomnim naših spletnih komentarjev, ki so Breiviku čestitali za izredno strelsko natančnost ter mu skoraj podelili Nobelovo nagrado za književnost za njegov bolestni fašistični manifest.
Temu ob bok lahko postavimo še poročanja preteklih dni o domnevnem ""ropu"" v trgovini, o fizičnih spopadih med prebežniki, zapise anonimnih vseznalcev na spletu, ki da so blizu dogajanja in ""ki imajo vire"", verižne spletne pamflete in kaj vem kaj še vse. Vse to podžiga prej omenjeni prastari strah, ki mi je pri običajnem človeku sicer povsem razumljiv. Strah pred neznanim, pred tem, da bo z neznanim prišlo do fizičnega nasilja, izgube premoženja, bolezni, izgube bližnjih ... To pa politiki spretno izkoriščajo s puhlicami o ograji, zidu, s kazanjem na izmučene policiste in vojake, o islamizaciji Evrope, zelo malo pa se govori o tem, kako stvari razrešiti na izvoru.
In vsi ti strahovi v Sloveniji nimajo še niti ene potrditve v resničnosti. Zato so odzivi, ki gredo v smeri ""škoda, ker jih ni že Egejsko morje pogoltnilo"", povsem neprimerni in samo spodbujajo diskurz s fašističnimi konotacijami, ki je v Sloveniji že nasploh tradicionalen.
Nacionalna histerija, podkrepljena z niti ne več prikritim rasističnim in šovinističnim diskurzom v medijih, slovenski odpor do česar koli drugačnega in novega ter tradicionalno oportuna slovenska politika, ki je proizvod prej opisanega okolja - vse to so sestavine za razvoj dogodkov, za katere moramo nazaj le dobrih 20 let, za še večjo nazornost pa 75 let, da vidimo, kam peljejo.
In TEGA - ne ljudi v stiski, ki prečkajo naše ozemlje, s katerega, oprostite izrazu, več tisoč ljudi vsako leto sp**di prav zaradi opisane klime - je strah mene.
P. S. - Zavedam se, da je multikulti model v Evropi zašel v težave in da bo treba redefinirati odnose s prišleki, saj gre za kulturno in ideološko zelo različne poglede. Tudi se zavedam, da bodo srednjeročno lahko nekatere težave zaradi velikega dotoka tuje kulture. A sem 100-odstotno prepričan, da demoniziranje, spodbujanje sovraštva, tlačenje v getoizirane predele mest, pozivi k ""metkom v čelo"" ipd., stanja ne bodo izboljšali oz. pripomogli k njegovemu izboljšanju.
In še čisto za konec, ne pozabite - 24 let nazaj bi večina, ki zdaj poziva k linču, in tudi preostali prebivalci Slovenije, kaj lahko sedela na mrzlih tleh v kakšni opusteli avstrijski kasarni, žvečila kruh in se ob loncih z drugimi prerivala za golaž. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: V zadnjem tednu v Slovenijo prišlo več kot 56.000 prebežnikov
"
http://www.rtvslo.si/svet/vrh-eu-balkan-bo-v-znamenju-boljsega-medsebojnega-obvescanja-drzav/377073,prebežniki,"
					24. oktober 2015 ob 12:15,zadnji poseg: 24. oktober 2015 ob 13:38
					Bruselj - MMC RTV SLO, STA","
B. V.
",Vrh EU-Balkan bo v znamenju boljšega medsebojnega obveščanja držav,"V nedeljo se bo srečalo deset voditeljev EU-ja in Balkana na temo begunske krize, glavni namen pa bo izboljšati medsebojno obveščanje držav na migrantski poti.
Prva točka načrta predsednika Evropske komisije Jeana-Clauda Junckerja predvideva, da voditelji v 24 urah imenujejo kontaktne osebe za olajšanje dnevne izmenjave informacij ter sodelovanja. V 24 urah naj bi voditelji v sodelovanju z Evropsko komisijo tudi zagotovili skupno oceno potreb za ustrezno obravnavo in oskrbo prebežnikov ter se takoj osredotočili na zagotavljanje začasnega zavetja in pomoči prebežnikom.
Juncker še predlaga, da bi se voditelji v nedeljo zavezali k povečanju zmogljivosti za zagotavljanje začasnih zavetišč, hrane, vode, zdravstvene in sanitarne oskrbe ter k sprožitvi mehanizma za civilno zaščito v primeru potrebe po dodatni pomoči.
Ob tem naj države na begunski oziroma migrantski poti ne bi lajšale gibanja beguncev ali migrantov proti mejam druge države v regiji brez predhodnega dogovora s to državo. Takšna politika usmerjanja beguncev v sosednjo državo je nesprejemljiva, piše v osnutku.
Povezano:
V zadnjem tednu v Slovenijo prišlo več kot 56.000 prebežnikov
Rigonce zapustila jutranja skupina prebežnikov, okoli 1.000 novih prišlo
Konec hitrega prepošiljanja prebežnikov?To bi lahko pomenilo konec za dozdajšnjo hrvaško taktiko hitrega posredovanja prebežnikov proti Sloveniji ali, kot je bilo prej, Madžarski, poroča hrvaški portal vecernji.hr. Takšna deklaracija pa bi ""politiko pretakanja"" prepovedala potemtakem tudi Srbiji, Makedoniji in Grčiji, prvi državi EU-ja, v katero pridejo prebežniki iz Turčije.
""Videl sem ta preliminarni načrt, ki je popolnoma nerealen. Jaz tam ne bom sprejemal nikakršnih obvez za Hrvaško, še posebej ne takšnih, ki bi bile za nas neugodne. To, kar delamo, je že veliko, ni sicer na meji naših zmogljivosti, mi bi lahko še več, ne moremo pa biti hot spot. Obstaja zamisel, da se ljudi, enkrat ko vstopijo, ne pošilja naprej. To je nemogoče. Kdor je to napisal, sploh ne razume, kaj se dogaja, in se je prebudil iz večmesečnega sna,"" je po poročanju hrvaškega portala index.hr opozoril hrvaški premier Zoran Milanović.
Medtem viri v EU-ju, ki so seznanjeni s pripravami na jutrišnji dogodek, izražajo strinjanje s slovenskimi trditvami, da bi morala Hrvaška bolje popisati begunce in sodelovati s Slovenijo, poroča vecernji.hr.
""Slovenija želi izvajati postopke, ki niso izvedljivi""Glede dejanj Slovenije je Milanović dejal, da ""skuša izvajati neke postopke, ki so v tem trenutku neizvedljivi. Niso realni. Ko je požar, ne gledaš prometnih znakov, gledaš minimalno okoli sebe in voziš čez rdečo luč.""
 Junckerjev načrt sicer predvideva tudi namestitev Frontexovega osebja za pomoč pri zaznavanju nezakonitih prehodov meje ter v podporo pri registraciji in odvzemu prstnih odtisov na Hrvaškem. Portal hrvaške nacionalne radio-televizije hrt.hr sicer poroča, da je od polnoči do 9. ure v Hrvaško vstopilo nekaj več kot 3.300 prebežnikov,  iz Srbije pa jih pričakuje še več. Od začetka zadnje krize je na Hrvaško prišlo 234.708 prebežnikov.
Predvidena je tudi nova Frontexova operacija na zunanji meji unije med Grčijo ter Makedonijo in Albanijo, ki naj bi pomagala tudi pri registraciji beguncev in migrantov, ki v Grčiji še niso registrirani.
Po Milanovićevem mnenju je prebežnikom potrebno preprečiti vstop v Grčijo, kot dober zgled pa ponuja Španijo in delovanje njene obalne straže. Milanović je še dodal, da ""Turčija ni Sirija, ampak je varna država.""
Do srečanja prihaja po pozivu Slovenije k evropski solidarnosti pri soočanju z begunsko krizo. Poleg slovenskega premierja Mira Cerarja se bodo vrha udeležili še voditelji devetih držav - Avstrije, Bolgarije, Hrvaške, Grčije, Nemčije, Romunije, Madžarske, Srbije in Makedonije, sodelovali pa bodo tudi predsednik Evropske komisije Jean-Claude Juncker, predsednik Evropskega sveta Donald Tusk, predsednik Evropskega parlamenta Martin Schulz, visoki komisar ZN-a za begunce Antonio Guterres ter vodstvo evropske agencije za zunanje meje Frontex in azilnega urada EASO.
AI opozarja na zimo in prihajajočo humanitarno krizoMednarodna nevladna organizacija za zaščito človekovih pravic Amnesty International (AI) medtem opozarja, da mora nedeljski vrh EU-Balkan pred bližajočo se zimo, preprečiti katastrofo. ""Voditelji iz držav na glavni begunski poti čez Balkan in osrednjo Evropo v nedeljo v Bruslju ne smejo odkorakati s še enega sestanka brez izvedljivega načrta, kako zaščititi potrebe in pravice beguncev,"" so zapisali v AI-ju.
Kot opozarja ta organizacija, obstaja tveganje za humanitarno krizo. Nočne temperature na Balkanu so pod deset stopinj Celzija, na tisoče prebežnikov, ki želijo skozi Srbijo, Hrvaško, Slovenijo in Avstrijo večinoma doseči Nemčijo, pa mora noči preživljati na prostem.
""Ob preteči zimi je pogled na tisoče beguncev, ki na svoji poti čez Evropo spijo na prostem, jasna obtožba neuspeha EU-ja, da bi zagotovila usklajen odziv na begunsko krizo,"" je dejal direktor Amnesty International za Evropo in centralno Azijo John Dalhuisen.
Države se ""izogibajo odgovornosti""""Najsi zapirajo meje, kot Madžarska, ali, kot Hrvaška, Slovenija in Avstrija, spuščajo migrante čez državo proti Nemčiji - države EU-ja na glavni zahodnobalkanski poti se izogibajo odgovornosti za zagotavljanje ustreznih sprejemnih razmer in do dostopa do azilnih postopkov,"" opozarja Dalhuisen.
Ogrevanje, postelje, sanitarije, hrana, vodaEU pa ima mehanizme za zagotovitev ustreznih sprejemnih pogojev, je spomnil Dalhuisen. Amnesty International zato poziva k takojšnji zagotovitvi ogrevanih sprejemnih centrov s posteljami, hrano, čisto vodo in sanitarijami. Iskalcem azila morajo biti poleg tega na voljo točne in pravočasne informacije o pomembnih postopkih, vključno s tem, kako dostopati do mednarodne zaščite.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: V zadnjem tednu v Slovenijo prišlo več kot 56.000 prebežnikov
"
http://www.rtvslo.si/slovenija/najbolj-obremenjene-spet-rigonce/377068,prebežniki,"
					24. oktober 2015 ob 10:59,zadnji poseg: 24. oktober 2015 ob 20:03
					Ljubljana - MMC RTV SLO, STA","
A. Č.
",Najbolj obremenjene spet Rigonce,"Iz Rigonc se je okoli 15. ure proti Brežicam odpravila skupina okoli 1.400 prebežnikov, a je v naslednjih urah tja prišlo še okoli 3.000 ljudi. V brežiškem nastanitvenem centru na pot naprej čaka okoli 4.000 ljudi.
Zjutraj je na mejni prehod v bližini Rigonc okoli 5. ure s hrvaške strani prišla skupina 1.339 ljudi, ki pa so že prešli mejni prehod in zapustili sprejemni center. Pozneje je prišla še skupina s 1.403 prebežniki, ki pa se je že odpravila naprej. 
Nekaj po 15. uri pa je pripeljal še vlak, na katerem je bilo po podatkih hrvaške policije 1.515 prebežnikov, so sporočili s Policijske uprave (PU) Novo mesto. Trenutno pa sprejemajo skupino, v kateri naj bi bilo 1.514 ljudi. V sprejemnem centru v Rigoncah je po podatkih policije v tem trenutku okoli 1.400 ljudi. 
Zeleno mejo pri Rigoncah je danes prestopilo že več kot 7.000 prebežnikov. 
Položaj na meji v živo spremlja tudi novinar MMC-ja Aljoša Masten.AI: Vrh EU-Balkan mora pred zimo preprečiti begunsko katastrofo
.V Dobovi počistili staro tovarno BetiV nekdanji tovarni Beti, kjer začasno nameščajo ljudi, so v petek popoldne izvedli čiščenje in razkuževanje, v Dobovi je bilo ob 11.30 po podatkih PU-ja Novo mesto še okoli 500 ljudi, okoli 18.30 pa tako kot v Rigoncah pa približno 1.400. Iz Dobove je okrog 19.15 prek Jesenic v Avstrijo prišlo tudi 600 v Sloveniji že popisanih prebežnikov.  
Danes bo predvidoma končan tudi novi center z dvema velikima ogrevanima šotoroma, v njem pa bo prostora za okoli 2.000 ljudi.
Pretep med prebežniki, lažje poškodovaniV Brežicah je bilo okoli poldneva še okoli 3.000 ljudi, ta številka pa se je do večernih ur povzpela na 4.000. Po podatkih policije je med prebežniki čez dan prišlo tudi do spora in pretepa med dvema skupinama. Nekaj oseb je bilo lažje poškodovanih. Posredovali so policisti posebne policijske enote in uporabili plinski razpršilec, a po njihovih besedah zaradi tega ni bil nihče poškodovan. 
Tisoči še v ŠentiljuPo besedah PU-ja Maribor je od 8. ure zjutraj do okoli 15. ure v nastanitveni center v Šentilju prispelo 2.083 tujcev. Nekaj pred 17. uro so jih začeli spuščati do avstrijske meje, kjer še vedno čaka okoli 3.000 ljudi na avtobuse, s katerimi jih že ves dan prevažajo v nastanitvene centre drugod po Avstriji. Tako je proti avstrijski meji okoli 16.30 odšlo 4.051 oseb, ki jih avstrijski varnostni organi sprejemajo, ostalo pa je še okoli 100 prebežnikov.
Bodo pa v naslednjih urah prišli že novi prebežniki. 40 naj bi jih z avtobusom prišlo iz Središča ob Dravi, 400 jih bo iz Dobove pripeljal vlak, 500 pa jih bo z 10 avtobusi prišlo iz Brežic, so sporočili s PU-ja Maribor.
Da beguncem ne bi bilo treba čakati pod milim nebom, Avstrijci postavljajo še dva dodatna šotora, tudi z ogrevanjem, sicer pa tu dobijo le osnovno hrano in vodo, saj je osnovni namen, da tam ostanejo le nekaj ur.
Cirkulane: Mejo prečkalo 1.500 prebežnikov Ob 2.10 zjutraj so slovenski policisti na območju zaselka Meje (občina Cirkulane) pri nadzoru državne meje opazili večjo skupino prebežnikov, ki so nedovoljeno vstopili v državo, o prihodu jih hrvaška stran ni obvestila. V skupini je bilo okoli 1.500 tujcev, ki so jih pripeljali v ustrezne sprejemne centre v Središču ob Dravi in Gruškovju in popisali.
V Zavrču četrto noč nenapovedana skupina prebežnikovNa območju Zavrča je zeleno mejo med Slovenijo in Hrvaško ponoči vnovič prestopilo približno tisoč prebežnikov, ki so jih hrvaške oblasti četrto noč zapored nenapovedano pripeljale v bližino meje, je poročal Radio Slovenija. 
Mejni prehod Rigonce in stari mejni prehod Šentilj ostajata zaprta, zaprta je tudi cesta med Dobovo in MP Rigonce. V Šentilju je obvoz po avtocesti mogoč tudi brez slovenske vinjete.
Šefic pohvalil ekipeNastanitveni center v Šentilju je obiskal državni sekretar na ministrstvu za notranje zadeve Boštjan Šefic, ki je ocenil, da Slovenija za zdaj obvladuje položaj. ""Moram reči, da sem navdušen nad odlično organizacijo, tako kar se tiče civilne zaščite kot varnosti ter sodelovanja med slovensko policijo in vojsko. Resnično vse pohvale in zahvale celotni ekipi, občini in vsem prostovoljcem, ki sodelujejo v tem nastanitvenem centru,"" je dejal Šefic.
Po obisku je Šefic ugotavljal, da se pri oskrbi beguncev ne pojavljajo večje težave, razen da prostovoljcem, ""ki tu odigrajo izjemno pomembno vlogo"", počasi pehajo moči, zato bodo potrebovali okrepitve. ""To je ena od prioritet, ki jo skupaj z upravo za zaščito in reševanje, ministrstvom za delo in drugimi iščemo. V bistvu smo že našli neko rešitev, ki pa jo moramo v prihodnjih dneh tudi operacionalizirati in formalno urediti,"" je pojasnil.
Mahnič želi madžarsko ograjoPredsednik odbora za obrambo in poslanec SDS-a Žan Mahnič je obiskal brežiško občino in po obisku za obvladovanje prebežniških tokov predlagal postavitev ograje in določitev vstopnih točk, kot so to storili na Madžarskem.
Poslanci pa lahko po njegovih besedah poleg tega, da sprejmejo zakonodajo, ki bo vojski dala večja pooblastila, pomagajo tudi tako, da posredujejo pri ustreznih službah, da zagotovijo dovolj razkužilnih sredstev. Sprejeti bi morali tudi spremembe zakona o policiji, je prepričan. Omenjeni poslanec si je v spremstvu brežiškega župana Ivana Molana ogledal tudi begunska centra v Brežicah in Dobovi. 
Molan je ob tem napovedal tudi, da bodo stanje v občini v nekaj dneh spravili pod nadzor in dodal, da bi se morali vsi v državnem zboru in vladi poenotiti ter z EU-jem in s Hrvaško doseči dogovor, ki bo končal zdajšnjo agonijo prebežnikov in lokalne skupnosti. 
Od predsednika vlade Mira Cerarja pa je po njegovem petkovem obisku v brežiški občini dobil zagotovila, da bodo v kratkem uredili železniški prevoz po vzorcu, ki ga zahtevajo na brežiški občini, da bodo v prizadetih vaseh poskrbeli za higieno in da bo vlada nastopila odločneje, je še navedel Molan.
""Nekateri za obstoj potrebujejo vtis izrednih razmer""Ministrica za notranje zadeve Vesna Györkös Žnidar pa se je odzvala na Mahničeve izjave, da je Slovenija zavrnila pomoč Frontexa in drugih držav članic in ob soočanju begunsko krizo.  
""Slovenija ni nikoli zavrnila pomoči drugih držav članic ob soočanju z migrantskim valom. Neutemeljeno zatrjevanje, da je bila takšna pomoč zavrnjena, je neodgovorno in nedržavotvorno dejanje tistih, ki za svoj politični obstoj potrebujejo vtis izrednih razmer. Po pomoč smo se obrnili na države višegrajske četverice, hkrati pa so nam jo ponudile tudi nekatere druge države EU, kar smo takoj sprejeli,"" so na MNZ-ju zapisali v odzivu. Obenem pa menijo, da bi moral Frontex enote poslati na zunanje meje EU-ja, se pravi na Hrvaško in v Grčiji, kjer naj ustavljajo dotok prebežnikov.
""Frontex že po mandatu ne sodi na notranjo mejo EU-ja, torej med Slovenijo in Hrvaško, ampak kvečjemu na hrvaško-srbsko mejo, torej na zunanjo mejo EU-ja. Slovenija kot varuh notranje schengenske meje pod nobenim pogojem ne bo t. i. hot spot za obravnavanje migrantov in redčenje migracijskega toka,"" so dodali.Zgodbe o izbirčnosti ne držijoPo besedah prostovoljke Rdečega križa Slovenije Maje Orel je sodelovanje in organizacija Rdečega križa, Slovenske karitas, Slovenske vojske in policije zelo dobra. ""Složnost policije, vojske in različnih organizacij je neizmerna. Tako energija in moč pride sama od sebe, čeprav smo vsi utrujeni in na trenutke bi tudi mi bili že potrebni pomoči,"" je povedala.
""Ljudje so strpni, hvaležni, zelo pomirjeni, ko dobijo topel obrok,"" je pojasnila in zavrnila nekatere informacije, da so begunci izbirčni pri hrani. ""Ko daš otroku v njegove ledeno mrzle roke topel krožnik, se ti srce razpoči. Moramo izklopiti čustva, ker je sicer prehudo,"" je še povedala.
Rdeči križ je med drugim prevzel tudi zdravstveno oskrbo beguncev. To najbolj potrebujejo otroci, nosečnice in mlade mamice. ""Ogromno je majhnih otrok, prevzeli smo tudi otroka, starega dva dni. Hrane za otroke tudi najbolj primanjkuje, to je kašic in mleka v prahu,"" je povedala Orlova in dodala, da primanjkuje tudi oblek za otroke, stare od sedem do 14 let.
Med zdravstvenimi težavami so najpogostejše izčrpanost, dehidracija, premraženost, žulji, driska in vročina. ""Ljudje gledajo kar v prazno, zato imaš včasih občutek, ko mu daš hrano v roke, da tega sploh ne bo mogel vzeti,"" je pojasnila.
Za zdaj imajo tudi dovolj prostovoljcev, če pa kdo želi še pomagati, naj se javi na Rdeči križ Maribor ali Slovensko filantropijo v Ljubljani. Tam jih bodo zabeležili in poklicali, če bodo potrebovali ljudi.
Vsakodnevno srečanje s trpljenjem je izčrpavajočeObdobje begunskega vala je tako s fizičnega kot psihičnega vidika naporen tudi za policiste, pripadnike civilne zaščite, vojake, prostovoljce in ostale, ki pomagajo prebežnikom, pa opozarja psiholog Peter Umek.
Policiste skrbi tudi za lastno varnost, imajo delovnik, ki traja 12 ur in več, in so ločeni od svojih družin, je orisal upokojeni profesor. Počutje beguncev in njihovi odzivi pa se prenašajo tudi na policiste. Izjave prebežnikov po njegovih besedah vplivajo na policiste, na njihovo odzivnost in pripravljenost pomagati. 
Prav tako so po psihologovem opozorilu v težkem položaju tudi humanitarni delavci. Ti za razliko od policistov sicer delajo prostovoljno, a tudi zanje so zdajšnje razmere zahtevne in puščajo fizične in psihične posledice. ""Ni se preprosto vsak dan srečevati z nesrečami in trpljenjem ljudi,"" je opozoril. Do izgorevanja v tako kratkem času sicer po njegovih besedah še ne pride, lahko pa se morajo spoprijeti z drugimi psihičnimi težavami.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: V zadnjem tednu v Slovenijo prišlo več kot 56.000 prebežnikov
"
http://www.rtvslo.si/news-in-english/more-than-50-000-migrants-through-slovenia-so-far-new-buses-and-trains-arriving/377061,prebežniki,"
					24. October 2015 ob 09:34
					Šentilj - MMC RTV SLO","

","More than 50,000 migrants through Slovenia so far, new buses and trains arriving","A larger group of migrants left the accommodation centre at Šentilj on Friday and, as those before them, made an arbitrary decision to head towards the Austrian border. Austria took in 3,000 migrants and has already registered most of them.
The representative of Austrian police in Styria Leo Josefus confirmed that they had faced “a very dangerous situation for some time, until railway traffic was stopped”. The railway line was thus temporarily closed on Friday morning. The action was coordinated with the Austrian authorities, reported Slovenian Railways.
New migrants keep coming into Slovenia day and night. So far more than 50,000 migrants have travelled through Slovenia, and new groups are on their way.
A. Č., MMC; translated by K. Z.
"
http://www.rtvslo.si/svet/danilo-tuerk-neposredne-vojne-med-velikimi-silami-svet-ne-bi-prezivel/376920,prebežniki,"
					24. oktober 2015 ob 07:50
					Ljubljana - MMC RTV SLO","
Brina Tomovič
",Danilo Türk: Neposredne vojne med velikimi silami svet ne bi preživel,"""Združeni narodi so vselej odraz sveta. Če je svet v boljšem stanju, tudi Združeni narodi bolje funkcionirajo,"" je delovanje Organizacije Združenih narodov ob njenem jubileju opisal dolgoletni diplomat in nekdanji predsednik Danilo Türk. 
Združeni narodi danes praznujejo zavidljiv, 70-letni jubilej. 24. oktobra 1945 so vse stalne članice Varnostnega sveta in večina ustanovnih članic organizacije ratificirale ustanovno listino organizacije, ki je nastala kot odgovor na morijo 2. svetovne vojne, da bi preprečili, da se kaj podobnega ponovi, ter v svetu zagotovili mir. Od takrat dalje so Združeni narodi, ki združujejo 193 držav članic, prehodil dolgo pot od obnove pogorišč druge svetovne vojne do obravnave kompleksnih, medsebojno prepletenih sodobnih globalnih izzivov, pred katerimi je organizacija danes.
Obletnica Združenih narodov je bila odlična priložnost za pogovor z dr. Danilom Türkom, nekdanjim predsednikom republike in diplomatom, ki je v delo Združenih narodov vpet že več kot 30 let. Bil je slovenski veleposlanik v organizaciji, ko je Slovenija predsedovala Varnostnemu svetu med letoma 1998 in 1999, nato pa ga je tedanji generalni sekretar Združenih narodov Kofi Annan imenoval za svojega pomočnika za politične zadeve. Zdaj se Türk tudi sam poteguje za položaj generalnega sekretarja organizacije, saj se mandat sedanjemu generalnemu sekretarju Ban Ki Munu izteče konec prihodnjega leta.
Drugi generalni sekretar organizacije Dag Hammarskjöld je leta 1965 dejal: ""Združene narode moramo prepoznati za to, kar so: sicer nepopoln, a nepogrešljiv instrument narodov, ki delajo v smeri razvoja bolj pravičnega in varnejšega sveta."" Kako vlogo, poslanstvo in naloge Združenih narodov vidi ter kako na številne kritike odgovarja Danilo Türk, si lahko preberete v spodnjem intervjuju, kjer sva govorila tudi o njegovi kandidaturi, begunski krizi in razmerah v Siriji.
Združeni narodi so bili pred 70 leti ustanovljeni, da bi preprečili podobne morije, kot je bila 2. svetovna vojna in da bi v svetu zagotovili mir. Po vseh teh letih se zdi, da je organizacija postala ujetnica sama sebe, da je izgubila svoje poslanstvo, saj predvsem zaradi interesov velikih sil prizadevanja za mir pogosto propadejo. Kako vi gledate na to oz. kako odgovarjate na te kritike? Pričakovanja, ki so jih imeli številni ljudje ob ustanovitvi Združenih narodov, se niso v celoti uresničila. A treba je vedeti, da so Združeni narodi pomembno prispevali k temu, da ni prišlo do izbruha 3. svetovne vojne. Dag Hammarskjöld je nekoč rekel, da Organizacija Združenih narodov ni bila ustanovljena za to, da popelje svet v raj, ampak da prepreči, da bi zdrsnil v pekel. In ko je govoril o peklu, je mislil na 3. svetovno vojno, na jedrsko vojno. S tega stališča mora biti svet zadovoljen, da v zadnjih 70 letih ni prišlo do nove konfrontacije velikih sil in v takih razsežnostih, kot so bile v prvi polovici 20. stoletja. Seveda so bile potem mnoge lokalne in regionalne vojne, te so postale vse bolj raznovrstne in v njih vedno bolj trpi civilno prebivalstvo. Mednarodna skupnost ni našla ustreznih instrumentov, da bi to preprečila ali vsaj omejila, in Sirija je najbolj tragičen primer današnjega trenutka. Vse to pa ustvarja razočaranja.
Zakaj pa je tako? Zakaj mednarodni skupnosti ni uspelo preprečiti takih vojn? So tu v ozadju predvsem velike sile in njihovi interesi in kje je tu vloga Združenih narodov? Organizacija Združenih narodov ne more biti nad velikimi silami, ki so organizacijo ustanovile. Pobude so nastale v okviru koalicije, ki se je zbrala proti nacizmu in fašizmu, glavni dokumenti pa so nastali med letoma 1944 in 1945 v Washingtonu in Jalti, na konferencah z zelo omejenim sestavom. Tudi če bi bil sestav veliko širši, to ne bi bilo drugače. Razlogi za vojne, ki so se zgodile v zadnjih desetletjih, pa so novi in zelo raznovrstni. Razpad Jugoslavije je povzročil nekaj vojn, ki jih niso povzročile zunanje sile, ampak notranji dejavniki v nekdanji Jugoslaviji. Sedanje procese dezintegracije v arabskem svetu lahko povežemo z zelo globokimi krizami, ki so se zgodile v tem delu sveta, ki načenjajo samo bistvo države, legitimnost arabskih držav, ki doživljajo globoko in tragično transformacijo. Treba je torej razumeti, da so vzroki za vojne raznovrstni, da velike sile, tudi če bi hotele, niso vedno zmožne ustaviti te vojne. Seveda pa še vedno velja tista temeljna resnica, ki je tudi podlaga za nastanek Združenih narodov, da soglasje stalnih članic Varnostnega sveta predstavlja najpomembnejšo garancijo za učinkovito preprečevanje vojn ali ustavljanje vojn, če so se te že začele.
Prav Varnostni svet je eden večjih problemov oz. tarča kritik, da ne odseva več realne slike mednarodne skupnosti in da je v primežu petih stalnih članic, ki imajo pravico veta. O reformi Varnostnega sveta se govori že več let, a prave politične volje, da bi se to spremenilo, za zdaj ni. Zakaj je po vašem mnenju tako?Politične volje v tem trenutku še ni. Prevladuje namreč ocena, da je glede na celotno sliko sveta sedanji sestav Varnostnega sveta še vedno relativno uspešen. Varnostni svet se ukvarja z dvema ducatoma kriznih žarišč po svetu hkrati. In o veliko dejavnostih, ki potekajo, splošna javnost ne ve, saj ne spremlja vseh dogajanj. Vaša ocena zahteva nekoliko globljo preučitev, ali je Varnostni svet v zadostni meri učinkovit ali ni. In naprej, nekatere stalne članice nasprotujejo nekaterim kandidatkam za stalno članstvo in v takih razmerah je to težko spremeniti, nekatere kandidatke za stalne sedeže v Varnostnem svetu pa imajo močno nasprotovanje drugih držav v njihovih delih sveta. In končno, položaj sedanjih stalnih članic je še vedno zelo močan. Če pogledate stanje jedrskega orožja, ki je na voljo v takih količinah, da nekajkrat uniči svet, je to orožje skoraj v celoti v rokah stalnih članic varnostnega sveta. Ocena, da Varnostni svet ne odseva več politične in druge realnosti je torej relativna. Odseva jo na neki nepopoln način. Seveda je zaželeno, da bi se stvari spremenile, a je odpor temu prevelik. Treba pa je upoštevati še nekaj. Združeni narodi so nastali v času, ko je bila izredno živa negativna izkušnja s predhodnico, organizacijo Društva narodov. In eden od temeljnih problemov Društva narodov je bilo nesodelovanje velikih sil. ZDA nikoli niso bile članica. Drug problem je bilo spreminjanje sestava sveta Društva narodov. V tistem času se je svet Društva narodov lahko na novo sestavljal že na podlagi resolucij njegove skupščine. In ker je to povzročilo izstope ali izključitve velikih držav in naposled prispevalo k izbruhu 2. svetovne vojne, je bilo prevladujoče prepričanje ob nastanku Združenih narodov, da je treba zagotoviti visoko institucionalno stabilnost. Od tod tudi veto in stalno članstvo v Varnostnem svetu, ki je ostalo do danes. Tudi ta zgodovinski spomin je potreben, tudi to moramo vedeti.
A čisto laičnemu opazovalcu se vseeno lahko zdi, da kar koli pride pred Varnostni svet, imamo ZDA na eni strani, Kitajsko in Rusijo pa na drugi strani, in je vse odločanje onemogočeno prav zaradi pravice do veta in nesoglasij med njimi. Velikokrat je tako, ni pa vedno. Imeli smo dolga obdobja, ko ni bilo tako. Bosna in Hercegovina, Kosovo, tu je Varnostni svet po zapletenih razpravah in obdobjih razhajanj naposled določil mednarodni okvir za stabilizacijo razmer. Vzhodni Timor je bil kot potencialno veliko krizno žarišče, kot resnično tragična vojna, rešen z dejavnostjo Združenih narodov in ob soglasju vseh petih stalnih članic. Vse so soglašale s pristopom, ki je zagotovil pravočasno mirovno operacijo in preprečitev vojne oziroma hudega masakra, ki bi se lahko zgodil. Več afriških kriznih žarišč spada v ta okvir. Težko rečemo, da razdeljenost velja vselej. Seveda pa je, kadar se zgodi, ta razdeljenost močno vidna in vedno znova daje vtis, da je to edina karakteristika Združenih narodov. Če hočemo še nekaj optimističnega dodati za prihodnost, lahko izpostavimo sporazum glede jedrskega programa v Iranu, ki je bil dosežen med pogajanji petih stalnih članic Varnostnega sveta (ter Nemčije in EU-ja) z Iranom in je bil takoj po koncu pogajanj potrjen v Varnostnem svetu, kar pomeni, da je bil vzpostavljen mehanizem, ki zagotavlja, da se bo sporazum tudi uresničeval. Kajti če se ne bi, obstaja način, kako se lahko spet zelo hitro uvedejo sankcije.
Bi lahko morda rekli, da Združeni narodi veljajo za organizacijo, ki naj bi bila najbolj pristojna za reševanje težav sveta, obenem pa je priročni grešni kozel za vse, kar gre narobe v mednarodni skupnosti? To se pogosto dogaja in to že od začetkov Združenih narodov. Nerešljive situacije se poverijo Združenim narodom in so države, ki to storijo, nekako razbremenjene odgovornosti. Tipičen primer je Palestina, ki je bila izročena v reševanje Združenim narodom že takoj po ustanovitvi. Leta 1947 je bila sprejeta resolucija, ki je predvidela nastanek dveh držav in ta resolucija še danes ni uresničena zaradi cele vrste regionalnih in globalnih dejavnikov. Uporaba Združenih narodov kot nekega ""grešnega kozla"" je zelo pogosta.
So Združeni narodi učinkoviti le toliko, kolikor moči so jim pripravljene dati posamezne države?Ne posamezne, vse skupaj, kar je še težje. Iskanje soglasja v tej veliki organizaciji je zelo zahtevno. Združeni narodi so predvsem odraz sveta. Tega ne smemo pozabiti, to je osrednja značilnost opisa Združenih narodov. Združeni narodi so vselej odraz sveta. Če je svet v boljšem stanju, tudi Združeni narodi bolje funkcionirajo. Ko se je ob koncu 80. let končevala hladna vojna, so Združeni narodi ustavili vojno med Iranom in Irakom. Ko se je zgodil iraški napad na Kuvajt, so zelo hitro dosegli soglasje o vojaški akciji proti Iraku. To so bile dejavnosti, ki so v razmerah, kakršne so bile takrat, pomenile veliko in ustvarile veliko upanja. Niso pa dolgo trajale, kajti že pri vprašanju Bosne in Hercegovine med letoma 1992 in 1995 se je izkazalo, da je doseganje soglasja med stalnimi članicami Varnostnega sveta izjemno težko. Pa tudi med drugimi. Tudi Evropa ni brez greha. Tudi Evropa je eksperimentirala na načine, ki niso pomagali. Združeni narodi so odraz stanja sveta.
Je poleg reforme Varnostnega sveta potrebna tudi reforma celotne organizacije? Reforme Združenih narodov so zelo številne. Dogajajo se spremembe, ki navzven ne delujejo kot zelo velike, ampak to je sistem, ki se spreminja postopoma, sproti in sektorsko. Ni celovite reforme in tudi ne verjamem, da bi ta lahko bila. Če vzamemo primer človekovih pravic, sama zasnova Združenih narodov ni vsebovala institucij za varstvo človekovih pravic. Te so nastale postopoma z reformnimi potezami. Ena od njih je bila ustanovitev funkcije Visokega komisarja za človekove pravice leta 1994, pa ustanovitev Sveta za človekove pravice leta 2006, tu se je institucionalni potencial organizacije močno okrepil. Organizacija je močnejša, kot je bila, in ima nove institucije, kar je del reformiranja sistema. Bistvo reforme je izboljšanje. Seveda pa vedno v javni zavesti prevlada splošna slika vojn in velikih kriz, kjer so v ospredju Varnostni svet in zlasti njegove stalne članice.
Sem spada tudi dejstvo, da le 30 odstotkov dejavnosti Združenih narodov predstavljajo mirovne misije, javnost pa njihovo učinkovitost najbolj ocenjuje prav po teh mirovnih misijah?Ja, pri tem morate vedeti tudi to, da vojna kot družbeni pojav postaja čedalje bolj zapleten pojav. Ko so Združeni narodi začeli mirovne operacije, je bilo pričakovanje, da bodo mirovne sile imele opravka z oboroženimi silami, ki so bile organizirane kot del državne strukture ali pa vsaj pod njenim nadzorom. To se je močno spremenilo. Danes imate številne oborožene skupine, organizirane kriminalne skupine, ki so vse dejavniki destabilizacije, s katerimi se morajo Združeni narodi ukvarjati na terenu, kadar pošljejo mirovno operacijo na kakšno območje. Zelo veliko je tudi gverilskih skupin, ki jih je včasih težko opredeliti, saj se zelo spreminjajo. Opravka imamo s povečano kompleksnostjo vojn današnjega časa, kar je zelo skrb vzbujajoče. In kot rečeno, ena od posledic je, da je cilj vojaških akcij čedalje pogosteje civilno prebivalstvo in ne več druge oborožene sile, kot je to bilo pred 50, 60 leti, ko so Združeni narodi začeli mirovne operacije.
Pred kratkim smo zaznamovali 20 let od genocida v Srebrenici. Tam veliko vlogo oziroma krivdo pri genocidu, ki se je zgodil, pripisujejo prav Združenim narodom, ki naj jim ne bi uspelo zaščititi civilnega prebivalstva. Seveda. To je bila ena najbolj tragičnih in najtežjih izkušenj v celotni zgodovini Združenih narodov, poleg Ruande. V obeh primerih so Združeni narodi imeli mirovno operacijo na terenu, a je niso dovolj okrepili, da bi ta lahko preprečila genocid. Od tu naprej bi lahko analiza šla v mnoga glavna mesta članic Varnostnega sveta, da bi ugotovila, kaj se je dogajalo, da ni bilo odločitev, ki bi genocid preprečile. Tu bo zgodovina imela še marsikaj povedati.
Kako pa gledate na kritike, da so Združeni narodi preveč zbirokratizirana organizacija, da samo za svoje delovanje porabijo preveč denarja, da imajo zaposlenih preveč ljudi in da je tudi to eden izmed razlogov, da se ne odzivajo dovolj učinkovito na svetovne probleme? To kritiko je težko sprejeti, ker je ne potrjujejo dejstva. Danes je Organizacija Združenih narodov pretežno na terenu, velika večina njenih uslužbencev je na terenu, in to ni kakršen koli teren. 80 odstotkov tistih, ki so na terenu, deluje na območjih, ki so označena kot zelo težke razmere, gre za t. i. ""hardship positions"". Organizacija Združenih narodov se je začela kot konferenčna in diplomatska organizacija. Tako je bilo v 40., 50. letih in pozneje, danes pa je to organizacija s številnimi operativnimi nalogami, ima celo vrsto programov na terenu in zato ne držijo kritike, da je to mednarodna birokracija, ki v glavnem sedi v New Yorku, Ženevi in na Dunaju, ampak večina ljudi dela na terenu in večina tistih, ki so na terenu, je na terenskih službah z izredno zahtevno in tudi nevarno nalogo. Tukaj bi bilo treba pogledati vsa dejstva. Gleda tega, kakšne številke se pojavljajo, pa bi svetoval poročilo, ki je bilo narejeno junija letos na temo mirovnih operacij. To poročilo je pripravila delovna skupina, ki jo je vodil Jose Ramos Horta, nekdanji predsednik Vzhodnega Timorja in mož, ki se je veliko srečeval z mednarodnimi operacijami. Ta skupina je dala tudi statistične podatke o tem, kaj predstavljajo različne dejavnosti v današnjem sistemu Združenih narodov. Tudi generalni sekretar vsako leto poroča o tem. Predstave o velikem številu, o veliki birokraciji ne držijo.
Slabo luč na Združene narode v zadnjem času meče razkritje korupcije pri delu nekdanjega veleposlanika Antigue in Barbude pri ZN-u. Pojavila so se ugibanja, ali so tudi Združeni narodi prepredeni s korupcijo, ponekod so se omenjale celo vzporednice s Fifo. Je korupcija del vsakdana svetovne organizacije?Združeni narodi so odvisni od članskih prispevkov, članarin držav članic in države zelo skrbno kontrolirajo finance Združenih narodov. Nevarnost korupcije je tako bistveno manjša. Organizacija je v zadnjih 20 letih razvila tudi sistem notranjega nadzora, ki se mu reče ""Office of International Oversight Services"", ki preučuje vse primere te vrste. Če Združeni narodi pridejo v stik z zasebnimi korporacijami in se na neki točki zgodi kaj takega, kot se je zgodilo v primeru takratnega predsednika Generalne skupščine, ki je v povezavi s kitajskimi poslovneži obljubljal projekte, za katere verjetno on sam niti ni imel pristojnosti, je treba ukrepati, tudi kazensko. Ne verjamem, da so se ti projekti zgodili, res pa je, da je dosedanja preiskava že pokazala, da je prejemal denar. Seveda je tu treba izvesti celovito preiskavo in uvesti potrebne sankcije, ampak to ni problem, ki bi v temelju zaznamoval Združene narode. Primerjave s Fifo so po mojem mnenju neprimerne. Združeni narodi imajo proračun, ki ga določajo države, te pa tudi skrbno spremljajo potek vseh prejemkov in izdatkov.
Omenjeni veleposlanik naj bi za svoje posle od tujih vlad in posameznikov prejel tri milijone dolarjev, ki si jih je nakazoval kot plačo. Se je tudi vam, ko ste še delali v Združenih narodih, kdaj zgodilo, da bi vam kdo obljubil plačilo?Meni ni nihče obljubljal nobene podkupnine. Če bi kdo to naredil, bi ga takoj prijavil. Je pa treba vedeti, da tovrstni primeri nastajajo zlasti v tistih segmentih Združenih narodov, ki so povezani s poslovnim svetom, tam, kjer se nabavljajo stvari. Je pa tam nadzor izredno oster, skrbno se spremlja vsa komunikacija. Seveda so bili primeri, ko je prihajalo do koruptivnih praks, in ti primeri so bili predmet hude kritike. Recimo program nafta za hrano v Iraku. Tam so bila velika finančna sredstva, na stotine milijonov dolarjev je bilo porabljenih v transakcijah med podjetji, ki so pridobivala možnost nastopanja na iraškem trgu in so si to izborila v neposrednem odnosu z Iračani, z vlado Sadama Huseina. Tam Združeni narodi niso imeli vsega vpogleda, niso mogli nadzirati vsega. Pri velikih količinah, velikih operacijah vedno prihaja do možnosti napak, zlorab in podobnega, a so te omejene. Rekel bi, da v Združenih narodih kontrole delujejo kar dobro in da je primer, kakršen je bil s predsednikom Generalne skupščine, osamljen.
Druga zadeva, ki meče slabo luč na Združene narode in ki je zaposlovala svetovne medije, pa je bilo imenovanje savdskega predstavnika v odbor za človekove pravice. Kako je mogoče, da je prišlo do tega imenovanja, ko pa Savdska Arabija velja za eno največjih kršiteljic človekovih pravic na svetu?Zaradi podpore držav regije. Ker je bila po načelih regionalne rotacije bližnjevzhodna regija na vrsti, je regija predlagala omenjenega kandidata, ki je bil imenovan. Treba pa je biti tudi pazljiv. Lahko da je predstavnik Savdske Arabije zelo pozitiven človek, včasih je treba upoštevati razlikovanje med državo in osebo. Jaz tega ne vem, saj ga ne poznam. Kar zadeva medije pa bi bil zadovoljen, če bi se o Savdski Arabiji pisalo malo bolj sistematično. Savdska Arabija je tukaj postala zanimiva zaradi Združenih narodov, ne zaradi kršitev samih. Kritika leti na Združene narode, ne pa na Savdsko Arabijo. Zato bi bilo dobro, če bi se bolj sistematično proučevale prakse v Savdski Arabiji in drugih državah, kjer se dogajajo hude kršitve človekovih pravic. Ampak obstaja določena selektivnost in v primeru, ki ga navajate, je ta selektivnost naravnana tudi zato, da se bolj kritizirajo Združeni narodi kot pa sama država, kjer se dogajajo kršitve.
Ampak Združeni narodi tega niso mogli preprečiti?Ja, to bi se lahko zgodilo, če bi temu nasprotovalo dovolj držav. Ne pozabite, da so Združeni narodi organizacija držav. Države se raje zatečejo v regionalno rotacijo, ker vedo, da bodo nekega dne tudi same potrebovale podporo drugih držav. Tako da gre tukaj tudi za neke vrste politično kalkulacijo.
Da ne bova samo kritizirala, Združeni narodi so naredili tudi veliko dobrega, mirovne misije so rešile na tisoče življenj in zaustavile vojne, programi proti lakoti, revščini in boleznim so preprečili epidemije večjih razsežnosti, specializirane agencije so naredile veliko dobrega za ljudi predvsem v državah tretjega sveta. Kaj pa je po vašem mnenju največji dosežek svetovne organizacije? Najprej bi omenil sprejetje Univerzalne deklaracije človekovih pravic 10. decembra 1948. Ta deklaracija je dala podlago za vse, kar se je na mednarodni ravni zgodilo na področju človekovih pravic v naslednjih skoraj 70 letih. Brez takega dokumenta, ki ima legitimnost svetovne organizacije, se ne bi sprejele vse regionalne konvencije, kot je tudi evropska, in ne bi bilo tega močnega vpliva človekovih pravic na ustavne ureditve. Od tu naprej so se začele ustave zelo posvečati človekovim pravicam. Prizadevanje za človekove pravice je zelo dolgoročna zadeva in bo trajala še naprej. Druga stvar, ki bi jo izpostavil, so mirovne operacije. Tukaj je bila dosežena velika inovativnost. Tretja stvar pa so milenijski razvojni cilji. Združeni narodi so pomagali ustvariti globalni sporazum o tem, kaj je razvoj, kje so prioritete. Seveda nobeden od teh dosežkov ni ireverzibilen, vedno so mogoča nazadovanja. Recimo pri človekovih pravicah sva videla, da je nemogoče pričakovati napredek na celotni fronti v vseh državah ves čas. Prihaja do nazadovanj. Pri mirovnih operacijah imamo opravka s kompleksnimi problemi vojne in miru, kjer so mirovne operacije pogosto prešibke, prešibko opremljene, premajhne, premalo usposobljene za raznovrstne naloge, ki jih imajo. Pri razvoju pa bo veliko odvisno od tega, kako se bodo države sporazumele v Parizu na konferenci o globalnem segrevanju, ki bo odločilnega pomena za dolgoročni razvoj. To je konferenca, ki se pripravlja v okviru Združenih narodov, ampak kot pri mnogih drugih projektih je tudi tu vse odvisno od držav, ki imajo največji potencial, bodisi za nadaljnje izpuste toplogrednih plinov in globalno segrevanje ali omejevanje tega.
Pojdiva še na vašo kandidaturo. Ko je prvi generalni sekretar Trygve Lie predajal svojo službo svojemu nasledniku Dagu Hammarskjöldu, je rekel, da mu zapušča najbolj nemogočo službo na svetu. Ste vi pripravljeni na to najbolj nemogočo službo? To je najbolj nemogoča služba, je pa tudi najbolj plemenita služba. Tu se lahko naredijo pomembne reči, ne glede na težave. Jaz sem v Združenih narodih na različnih mestih delal več kot 30 let, vključno s človekovimi pravicami, v Generalni skupščini, v Varnostnem svetu, sekretariatu, in vem, kako težko je in kako velike so frustracije. So pa tudi napredki, ki dajejo človeku občutek, da lahko resnično nekaj prispeva. Izjava Trygve Lia je zelo pogosto citirana, ni pa najbolj točen opis vsega, kar spada v funkcijo generalnega sekretarja. Seveda sem pripravljen sprejeti izzive, ki gredo s funkcijo, se pa zavedam, da je prav njena plemenitost tisto, kar človeka motivira, da se za to zavzame. Ne udobje, saj je to zelo neudobna funkcija.
Kako pa poteka vaša kampanja zdaj? V Sloveniji se o njej ne govori prav veliko, ampak zagotovo v ozadju že potekajo pogajanja in dogovori?Prave kampanje na tem področju niti ni, tu se vodijo diplomatska posvetovanja. Posvetujem se s številnimi diplomatskimi predstavniki in drugimi vplivnimi ljudmi po svetu, in to je povsem primerno času. Ni potrebe, da bi že leto ali dve, preden se izteče mandat sedanjemu generalnemu sekretarju, vodili zelo vidne reči. Sedanji potek posvetovanj je popolnoma zadosten.
Ena od vaših protikandidatk, hrvaška zunanja ministrica Vesna Pusić je javno priznala, da lobiranje za to, da bi njo imenovali na položaj, že zelo aktivno poteka. Kaj pa vaše? Mislim, da ni nobenega razloga, da bi izvajal kakršno koli lobiranje. Kandidatura za položaj generalnega sekretarja Združenih narodov je resna zadeva. O tem se je treba z resnimi ljudmi resno pogovarjati, to ni stvar lobiranja in prepričevanja, kakršnega poznamo v notranjepolitičnih volilnih kampanjah. Ljudje, ki bodo o tem odločali, zelo dobro vedo, o čem odločajo. In z njimi je treba imeti posredne in neposredne stike in voditi pogovore, da bi se videlo, kaj je najustreznejše. Ker bo na koncu treba izbrati nekoga, ki bo ustrezal funkciji. In to je vsa filozofija.
Za imenovanje bi potrebovali podporo ali pa vsaj vzdržan glas vseh petih stalnih članic Varnostnega sveta. Ste morda od predstavnikov katere izmed njih že dobili kakšne namige? Ne, stalne članice imajo navado, da držijo svoja stališča zelo zase vse do konca. Naivno bi bilo pričakovati, da bodo kar koli razlagali vnaprej. Pogovarjam se z vsemi na podlagi dejstva, da me tudi vsi poznajo. V teh krogih sem že zelo dolgo, sodeloval sem na številnih projektih, številni ljudje me poznajo. In zdaj gre predvsem za to, da se izkušnja, ki jo imam, valorizira. Da se vidi, kaj bi lahko kandidat mojega profila naredil v pomoč Organizaciji Združenih narodov. Vsak od odločevalcev bo pri sebi razmislil, ali sem kandidat, kakršnega potrebujemo v tem času. Velikih sil ne morete prepričati drugače kot tako, da se predstavite kot kandidat, ki bo v pomoč. Države, tudi velike sile, so pogosto ujete v medsebojne odnose, ki zahtevajo neko smotrno sodelovanje generalnega sekretarja Združenih narodov. In tudi glede tega poteka razmišljanje, ampak to razmišljanje je še precej na začetku. Tu so še številni drugi problemi, s katerimi se odločujoči ljudje ukvarjajo ta čas. In za novega generalnega sekretarja čas še prihaja.
Že vse od vašega mandata kot predsednik republike ste z nekaterimi svojimi dejanji delili slovensko družbo in delite jo še zdaj. Vlada in predsednik Republike stojita za vašo kandidaturo in vas podpirata, medtem ko v opoziciji vaši kandidaturi nasprotujejo oziroma pravijo, da vas ne bi podprli. Ali lahko to meče slabo luč oz. je to lahko ovira pri vašem imenovanju? To mnenje o delitvi je močno pretirano. Smo demokratična država. In v demokratični državi obstajajo različna mnenja. Seveda bi bilo nerealno pričakovati stoodstotno podporo pri vseh političnih dejavnikih. Ampak mislim, da bo tudi pri nas narejen še marsikateri razmislek. Slovenija mora gledati tudi na svojo mednarodno vlogo, na možnosti, ki jih dobiva, in se v teh možnostih pravilno postavljati. In pretehtati, kaj so pravzaprav tisti dejavniki, ki jih je treba upoštevati ob takih odločitvah. Če ste v politiki, morate storiti stvari, ki ne bodo vsem všeč. In to velja za vse, ki so bili v politiki. A ko gre za nacionalno nastopanje na mednarodni ravni, bi človek pričakoval določeno zadržanost in upoštevanje skupnega, tega, kar mora imeti prednost pred morebitnimi domačimi razhajanji.
Če pogledamo na papirju, ste idealen kandidat, ker imate 30 let delovne dobe v Združenih narodih, bili ste predsednik republike, prihajate iz vzhodne Evrope, od koder naj bi prišel novi kandidat. Pred kratkim vas je Ernest Petrič prav zaradi vseh teh atributov v oddaji Globus označil za zelo kredibilnega kandidata. Kako pa sami ocenjujete svoje možnosti?Prav gotovo se lahko o moji kandidaturi govori kot o kredibilni kandidaturi. In mislim, da je to za Slovenijo precej pomembno, kajti bilo bi nenavadno, če se Slovenija s to kredibilno kandidaturo ne bi pojavila v trenutku, ko je regija, ta volilna regija, ki ji Slovenija pripada, na vrsti, da pokaže svojo ponudbo. Ni rečeno, da vse stvari vedno uspejo, ampak ta projekt ima možnosti uspeha in kredibilnost, o kateri je govoril profesor Petrič, obstaja. Tu mislim, da ne bo zanikanja. Gre le za vprašanje večje ali manjše primernosti, večje ali manjše ustreznosti v danem trenutku. To je variabilna geometrija, ki je ta čas, leto dni pred volitvami, še ne moremo čisto natančno izmeriti. In zato se mi zdi, da je pomembno spoznati, da imamo kredibilen projekt in da lahko s tem projektom naredimo nekaj dobrega na mednarodni ravni. In potem seveda, ko se bodo stvari razvijale, bomo tudi natančneje vedeli, kako blizu uspeha smo.
Kot vaše največje tekmece se omenjajo že omenjena Vesno Pusić, pa Irina Bokova z Unesca in makedonski diplomat Srgjan Kerim. Kako ocenjujete njihove kandidature oziroma njihove možnosti?Ne ocenjujem možnosti drugih, to ni potrebno in ni simpatično.
Veliko se govori tudi o tem, da je po osmih generalnih sekretarjih čas, da bi na položaj prišla ženska. Poleg Irine Bokove se omenjajo še brazilska predsednica Dilma Rousseff, čilska predsednica Michelle Bachelet, nekdanja novozelandska premierka Helen Clark. Mislite, da bo imela ženska več možnosti ali tu spol ne bo igral nobene vloge? To je zanimivo vprašanje. Ni še čisto jasno, kako bo ta vidik deloval v ključni fazi izbora, ki bo prišla čez kakšnih devet mesecev. To težko ocenim. Res pa je, da je na koncu koncev najpomembnejša individualnost kandidata ali kandidatke. Reči, da mora biti ženska ali da mora biti moški, ni mogoče. Tudi če pogledate resolucijo Generalne skupščine, ta poziva k predlaganju ženskih kandidatk, kvalificiranih ženskih kandidatk. Ženske kandidatke imajo vso možnost, da se v to vključijo in jih bo treba presojati enakopravno. Verjamem v princip enakih možnosti, ta mora biti zagotovljen, in verjamem, da je na mednarodni ravni že sprejeto, da ni nobenih predsodkov zoper ženske kandidatke. Če pogledate Mednarodni denarni sklad, njegova izvršna direktorica je Christine Lagarde, ženska. Nihče ni imel nobenih pomislekov, češ da ženska ne bi mogla voditi Mednarodnega denarnega sklada, saj se je izkazalo, da so njene sposobnosti in njene izkušnje najprimernejše. Nihče pa tudi ni poudarjal, da je kandidatka ženska. To, da je kot ženska kandidirala, je niti ni oviralo niti ji ni bistveno pomagalo. Če bi imela manj kvalifikacij, manj izkušenj, verjetno ne bi uspela. Ravno tako ne bi mogli reči, da je bila kakor koli diskriminirana. Tudi v ZN-u ne bo nobene diskriminacije, bo pa seveda skrbno tehtanje specifik vsakega kandidata in vsake kandidatke.
Kako ocenjujete podporo slovenske diplomatske mreže, je zadostna? Za zdaj je ta podpora podana v nujno potrebni meri, kaj več pa bomo videli. Odvisno od tega, kako se bodo stvari razvijale, kakšne vrste podpora bi bila potrebna. Tu gre za specifično kandidaturo, saj je to kandidatura osebe, ne kandidatura države. Država kandidaturo podpre in formalizira, zagotavlja pa tudi diplomatsko podporo. Je pa treba upoštevati pravo mero, pretiravanje ni dobro, v tem primeru pa še posebej nezaželeno.
Kako gledate na delo Slovenije oziroma na ugled Slovenije v Združenih narodih? Pred kratkim je Lučka Kajfež Bogataj izpostavila, da Slovenija ni dovolj dejavna sama, da se mogoče preveč skriva za evropskimi stališči oz. stališči Evropske unije. Kakšno pa je vaše mnenje? To je zelo pomembno in zanimivo vprašanje. Jaz sem bil veleposlanik v Združenih narodih, ko Slovenija še ni bila članica EU-ja in sem si vedno govoril, da je velika sreča za Slovenijo, da se je na začetku svoje eksistence kot suverena država lahko v Združenih narodih pojavljala kot samostojna država, z lastnimi stališči, ki niso bila vedno identična s stališči naših prijateljev. Glede Bosne in Hercegovine smo imeli dostikrat popolnoma drugačna stališča kot takratna Evropska skupnost. To je bilo naše zgodnje obdobje, zdaj pa smo v Evropski uniji. Ko govorimo o globalnem segrevanju, je Evropska unija izrazito močno integrirana. V Združenih narodih nastopa kot kompaktna celota z zelo ambicioznim, celo najambicioznejšim programom zmanjševanja izpustov toplogrednih plinov. In tu prostora za to, da bi Slovenija vodila samostojno dejavnost ali samostojen profil, praktično ni. Pri drugih vprašanjih pa je včasih več prostora. Kadar Evropska unija nastopa s skupnimi stališči, ta stališča postajajo čedalje bolj podobna kompromisu, lokalni kolorit ali pa individualna barva, vonj in okus države se izgubi v celoti. Po drugi strani pa je za majhno državo, kot je Slovenija, Evropska unija priložnost, da prek nje projicira svoja stališča. Gre za bolj kompleksno situacijo, kot sem jo imel jaz pred 15, 20 leti, ko smo bili sami na svojem, saj smo lahko razvijali svojo politiko, ki je imela odmev v Združenih narodih. Zdaj pa se moramo usklajevati. Ali bi morali biti ob tem še bolj aktivni kje drugje, pa je individualno vprašanje. Letos predsedujemo drugemu odboru Generalne skupščine in ta odbor se bo ukvarjal z vprašanjem implementacije trajnostnih razvojnih ciljev. Tu lahko Slovenija skozi delo svojega veleposlanika Andreja Logarja precej dvigne svoj profil.
Ali je bilo mogoče pomanjkanje individualnega pristopa, če lahko tako rečemo, vzrok za to, da Slovenija pred štirimi leti ni bila izvoljena za nestalno članico Varnostnega sveta? Tam je bil glavni problem drugje. Mi smo prijavili kandidaturo, potem pa se je pojavila Madžarska in imeli smo dve državi članici Evropske unije, ki sta si konkurirali in druga drugi jemali glasove. Prišlo je do konkurence, ki je izrazito škodovala, saj bi, če bi se v okviru Evropske unije lahko uskladili pri kandidaturi, Slovenija gladko zmagala. Slovenija je prijavila kandidaturo bolj zgodaj, kot jo je prijavila Madžarska. V času, ko smo to storili, smo se z Madžarsko posvetovali in takrat ni bilo ugovorov. Potem pa je Madžarska spremenila stališče. Vse to je seveda legitimno, ni pa razumno. Na koncu ni uspela ne Slovenija ne Madžarska. Po drugi strani pa je problem v tem, ker skupna zunanja politika Evropske unije ni segla na področje kandidatur za Varnostni svet. Zelo dobro bi bilo, da bi Evropska unija razvila mehanizem usklajevanja, da bi si članice Evropske unije ne konkurirale v prizadevanju za Varnostni svet. To se do zdaj še ni posrečilo in videli smo, da je to lahko precej škodljivo.
Pojdiva še na begunsko krizo. Od strašne tragedije pri Lampedusi je minilo že skoraj leto dni, vse od takrat so bili evropski voditelji polni besed, kako je treba ukrepati, nekaj narediti, da potrebujemo skupni pristop, a se zdi, da je begunski val, ki je poleti prispel v Evropo, presenetil vse in vse ujel praktično nepripravljene. Zakaj mislite, da je bilo tako? Mislim, da je v Evropski uniji zatajilo to, kar imenujemo ""community method"", metoda Unije. Evropska unija bi morala ravnati na podlagi priporočil Evropske komisije, Evropska komisija pa bi morala biti bistveno močnejša, ambicioznejša in hitrejša. Kot ste lahko videli zadnjih pet, šest let, je relativna pomembnost Evropske komisije zmanjšana. Čedalje več se dogaja na sestankih predsednikov vlad. To, kar je nekoč bilo upanje Evropske unije, da bo imela močno komisijo, ki bo vodila Unijo v ključnih vprašanjih, se ni zgodilo. Zdaj je komisija precej bolj previdna, čaka na to, da bo videla, kakšno bo soglasje med članicami, članice pa so orientirane predvsem k svojim nacionalnim interesom in zato je težje priti do trenutka, ko se sprejme smiselna skupna politika. V tem smislu je Evropska unija postala podobna Združenim narodom. Če bi Evropska komisija pred letom dni prišla s takšnim načrtom, kot se zdaj pojavlja na ravni predsednikov vlad, bi bila celotna Evropa v boljšem položaju. Vedelo se je, da nas čaka velik begunski val. Ampak moral se je zgoditi, moral je povzročiti krizo, da so evropske države začele sodelovati. Še poleti so govorili o nekaj milijonih evrov, ki so potrebni, zdaj govorijo o treh milijardah evrov, ki jih je treba dati za to, da se beguncem zagotovi preživetje v taboriščih ob mejah Sirije, za njihovo medicinsko oskrbo, šolanje otrok in tako dalje. To so grozne razmere, kjer je Visoki komisariat za begunce v Združenih narodih prešibek, nima dovolj finančnih sredstev in tudi vsa obljubljena sredstva mu niso bila dana. Zdaj ko je Evropska unija doživela krizo, se je na sestankih šefov vlad dogovorila o predlogih, ki bi morali biti sprejeti že veliko prej, pa še danes niso sprejeti, tudi o teh treh milijardah se šele govori. Vse to bi bilo treba narediti veliko prej, in to na pobudo Evropske komisije. To bi bila skupna politika. Zdaj pa imamo neko počasno usklajevanje nacionalnih politik in jasno je, da stvari v EU-ju niso v redu.
Kako pa ocenjujete sistem kvot, ki ga predlaga Evropska unija? Mislim, da je bil to napačen začetek. Ker je le še poglobil filozofijo nacionalnih politik. Gre za delitev bremen, kjer se sproži refleks zaščite nacionalnega interesa, kakor koli ga posamezna država pojmuje. Če bi na začetku pristopili s tem, o čemer se pogovarjajo zdaj, skupni nastopi na mejah, boljši mejni nadzor in obvladovanje tokov, in potem, ko bi to naredili, bi se seveda lahko pogovarjali o kvotah in pri tem upoštevali interese beguncev. Taka politika bi bila smiselna, ampak to ni bilo mogoče, ker je v Evropski uniji v zadnjih petih letih prišlo do drsenja stran od skupne politike v nacionalne politike. Dokler se je to dogajalo na področju financ, je bilo vse videti še sprejemljivo, saj ljudje financ ne čutimo tako zelo neposredno, medtem ko je pri beguncih ta isti model odločanja pokazal svoje izrazite slabosti.
Ko sem brala vaše izjave, zagovarjate nastanitvene centre, ki bi jih morali postaviti v najbolj izpostavljenih državah. Seveda. Saj to bodo zdaj tudi naredili.
Torej mislite, da še ni prepozno, da Evropa še ima čas? Bolje pozno kot nikoli. Evropa je geopolitično locirana tako, da mora paziti, kako bo ravnala v teh velikih krizah na svojih obrobjih in kako bo ravnala v teh izredno težkih humanitarnih situacijah, ki se jih je nekoliko odvadila. Od zadnje begunske krize v Bosni in Hercegovini je minilo že 20 let in je stopnja predstave o tem zmanjšana. Ampak popolnoma jasno je, da bo Evropa potrebovala model, ki bo omogočal red. Posredno pa bo povečano tudi razumevanje, da mora Evropa aktivneje, politično in vojaško prispevati k reševanju političnih kriz in oboroženih spopadov. Evropa je na Bližnjem vzhodu izrazito pasivna in ne deluje kot politični akter. Humanitarnost ne zadošča. Tudi če se vsi državljani Sirije preselijo v Evropo, kriza ne bo rešena. Krizo je treba rešiti tam, kjer je nastala, in potem ustvarjati pogoje, da se bo velik del teh beguncev lahko vrnil. Velik del se hoče vrniti. Skupna politika do beguncev, ki ima humanitarno pomembnost, je posredno pomembna tudi zato, da se izboljša politična dejavnost in diplomatska iniciativnost in vse, kar spada zraven, da bi se kakšen od teh problemov rešil.
Je misija Evropske unije v Sredozemskem morju, pri kateri sodeluje tudi slovenska ladja Triglav, s pomočjo katere skušajo razbiti tihotapske mreže, korak v pravo smer?Tukaj imamo opravka z novim fenomenom, ki bi bil zanimiv tudi za medijsko obravnavo. To je mednarodni organizirani kriminal, ki postaja pomemben dejavnik globalne nestabilnosti. Kriminal si včasih predstavljamo po slikah iz filmov o ropih bank, tukaj pa imamo omrežja, ki so zelo velika in močna, kjer deluje zelo veliko ljudi, deset tisoči ljudi. Danes tihotapijo begunce, včasih so tihotapili orožje, drogo in tako dalje. V Avstriji je ta čas zaprtih 800 tihotapcev, ki so obsojeni za tihotapstvo ljudi. 800, in to samo v Avstriji! Pa še to je verjetno manjši del tistih, ki delujejo v Avstriji. Mednarodna akcija proti organiziranemu kriminalu je absolutno potrebna, ampak nihče ne ve točno, kakšna bi morala biti. Z napotitvijo ladij v Sredozemlje se ustvarjajo začetki, tu pa bo treba še nabrati nove izkušnje, kako priti do vira, do tam, kjer ti tihotapci zbirajo plovila. To se na južnem Sredozemlju verjetno da narediti. Na balkansko-turški strani pa bo treba narediti nekaj drugega, tu bo treba begunce najprej zavarovati in jim omogočiti eksistenco v državah neposredno ob kriznih žariščih, kar bo tudi ohranilo pritisk za končanje vojn. Ampak potrebno bo precej učinkovitejše policijsko sodelovanje.
Pa najbrž tudi sodelovanje celotne mednarodne skupnosti, tudi Združenih narodov. Seveda. Združeni narodi lahko sodelujejo na več načinov. Eden izmed teh najbolj elementarnih načinov je humanitarna skrb za begunce. Visoki komisariat ZN-a za begunce je izrazito kakovostna organizacija. Tam delajo najboljši terenski specialisti Združenih narodov. Težava pa je, da sredstva, ki so bila obljubljena visokemu komisariatu, da poskrbi za begunske populacije v taboriščih, niso bila zbrana. Novih begunskih naselij pa ne morete zgraditi, če nimate denarja. To je prva stvar, ki bi jo morali napraviti. Humanitarni del in pa krepitev infrastrukture, tu Združeni narodi lahko veliko naredijo. Pri preprečevanju kriminala manj, ampak vsekakor so Združeni narodi okvir, kjer se lahko vzpostavi sodelovanje držav, ki bi se resneje ukvarjale s preprečevanjem mednarodnega kriminala.
Kaj pa razmere v Siriji? Zadeva se vsak dan bolj zapleta; z vstopom Rusije v vojno so se zadeve zapletle, zelo nejasni sta vlogi Irana in Savdske Arabije. Ali je sploh mogoče še najti politično rešitev in končati to vojno?Trenutno ne, v perspektivi pa da. Varnostni svet Združenih narodov je 17. avgusta sprejel dokument, ki opredeljuje politični okvir, kako bi se k temu pristopilo. Nekateri bodo rekli, da je ruski vojaški poseg to onemogočil, a po mojem mnenju je to začasno stanje. Treba se je vrniti k tem dokumentom, ki že obstajajo in obstajajo predlogi, kako organizirati dialog med obstoječimi političnimi silami v Siriji. Kar se tiče mehanizma, imamo stvari narejene in k njim bi se morali vrniti po tem, ko bodo ustvarjeni osnovni politični pogoji. Mislim pa, da bo treba najprej nekako doseči sporazum o tem, kdo je v Siriji glavni sovražnik mednarodnega reda. In če je to Islamska država, potem je treba vse drugo podrediti temu. In vse države morajo najti način, kako bodo sodelovale. Ko se stvari enkrat nekoliko stabilizirajo, se lahko pogovarjamo o novih političnih rešitvah in nihče ni večen, tudi Asad ni večen. Ampak treba je videti, ali je Asad glavna težava ali je IS glavna težava. In seveda, če se lahko države sporazumejo o tem, da je IS glavna težava, potem bo lažje.
Še zadnje, morda malce apokaliptično vprašanje. Je svet na pragu tretje svetovne vojne? Mislim, da neposredne vojne med velikimi silami ne bo. Če tako pojmujemo tretjo svetovno vojno. Smo pa v položaju, ko je nastala zelo velika vojna na celotnem širšem Bližnjem vzhodu in ta lahko stvari še zaplete. Po mojem mnenju razloga za apokaliptične napovedi še ni, saj se apokalipsi še lahko izognemo. Vloga Varnostnega sveta Združenih narodov pri tem je nenadomestljiva. Največje velesile so pokazale sposobnost, da se ne samo izognejo vojni, ampak da lahko tudi sodelujejo. To je pokazal sporazum o iranskem jedrskem programu. Vseh pet stalnih članic Varnostnega sveta, Nemčija in Evropska unija, to je formula, ki bi morala biti uporabljena še kje. Tudi v Siriji. Ampak politični pogoji za to še ne obstajajo in glede tega nisem niti optimist, ker je to nemogoče, nisem pa tudi popoln pesimist, ker mislim, da je svet v svoji zgodovini že spoznal, da neposredne vojne med jedrsko oboroženimi velikimi silami svet ne bi preživel. In to je osnovno izhodišče, iz katerega se lahko dela naprej.
"
http://www.rtvslo.si/slovenija/prislo-vec-kot-8-000-prebeznikov-najvec-cez-mejo-v-rigoncah/377053,prebežniki,"
					24. oktober 2015 ob 06:29,zadnji poseg: 24. oktober 2015 ob 22:45
					Rigonce - MMC RTV SLO","
K. T., A. K. K.
","Prišlo več kot 8.000 prebežnikov, največ čez mejo v Rigoncah","Največ prebežnikov tudi v soboto prihaja v državo na območju Rigonc. Popoldne je iz Šentilja v Avstrijo odšlo več tisoč prebežnikov, v državo pa jih je vstopilo več kot 8.000.
Prebežnike z vlaki vozijo v nastanitvene centre po državi. Iz Dobove je odpeljal izredni potniški vlak in preko Jesenic v Avstrijo prepeljal 600 v Sloveniji že evidentiranih migrantov. Prevoz je potekal ‎v organiziranem spremstvu policije z vednostjo in odobritvijo avstrijskih varnostnih organov o njihovem sprejetju, so sporočili iz policije. 
Na Šentilj je 40 prebežnikov z avtobusom prišlo iz Središča ob Dravi, 400 ji je iz Dobove pripeljal vlak, 500 pa jih je z 10 avtobusi prišlo iz Brežic, so sporočili s PU Maribor.
V tretji današnji skupini je v Rigonce prišlo okoli 1.400 prebežnikov, tej je kmalu sledila nova skupina prebežnikov. 
Od pretekle sobote je v Slovenijo prišlo več kot 56.000 prebežnikov, iz nje jih je v Avstrijo odšlo 31.000. V petek in v prvih urah današnjega dne je samo v Rigoncah skupno v državo vstopilo okoli 13.000 prebežnikov. 
Medtem v državo prihajajo novi prebežniki, največ jih je na območju Rigonc, kamor prihajajo nove skupine prebežnikov, je poročal MMC-jev novinar Aljoša Masten. 
Novi prebežniki v Rigoncah
AI: Vrh EU-Balkan mora pred zimo preprečiti begunsko katastrofo
Spor med prebežniki v BrežicahV nastanitvenem centru v Brežicah je prišlo do spora in fizičnega obračunavanja med dvema skupinama prebežnikov, pri čemer je posredovala policija, ki je uporabila plinski razpršilec. Poškodovane v pretepu so oskrbeli reševalci, po prvih podatkih naj bi šlo za lažje poškodbe.

"
http://www.rtvslo.si/begunska-kriza/milanovic-slovenija-se-brez-razloga-pritozuje/377017,prebežniki,"
					23. oktober 2015 ob 16:52,zadnji poseg: 23. oktober 2015 ob 17:57
					Zagreb - MMC RTV SLO","
K. Št.
",Milanović: Slovenija se brez razloga pritožuje,"Hrvaški premier Milanović meni, da Slovenija glede nenadzorovanega razpošiljanja prebežnikov dela ""veliko hrupa brez razloga"". Nasprotno pa predsednica Grabar Kitarović meni, da je pomoč nujna.
""Niste slišali, da bi Avstrija očitala Hrvaški, da se obnaša neevropsko, tako da ne vem, o čem govorijo v Ljubljani,"" je dejal Milanović med obiskom v Labinu in dodal, da je Zagreb Ljubljani ponudil možnost, da slovenski policisti popis prebežnikov izvajajo že na vlakih na skrajnem vzhodu Hrvaške, ki peljejo proti slovenski meji.
Milanović je pojasnil, da se Slovenija z valom prebežnikov spoprijema pet dni in bi lahko ravnala veliko enostavneje, saj ima krajšo pot za prevoz ljudi kot Hrvaška. Medtem ko Hrvaška prevaža ljudi 300 kilometrov daleč, jih Slovenija po njegovih besedah vozi zgolj 30 kilometrov. Ocenil je, da Slovenija ne more izvajati strogega schengenskega postopka. ""Tega ne more nihče, niti Nemčija. Naj pustijo ljudi, da gredo,"" je dejal.
Povedal je, da se Hrvaška s krizo ukvarja rutinsko. Medtem ko je državo prečkalo več kot 220.000 prebežnikov, hrvaški državljani živijo popolnoma običajno življenje.
Predsednica znova kritizirala politiko hrvaške vladeHrvaška predsednica Kolinda Grabar Kitarović pa je medtem v nagovoru na konferenci mladih političnih voditeljev ""novih"" držav članic Evropske unije dejala, da mora Hrvaška sodelovati s sosednjimi državami pri reševanju begunske krize, namesto da ""povzroča spopade"".
""Od Frontexa in drugih držav članic EU-ja moramo zahtevati, da nam pomagajo zavarovati našo mejo s Srbijo, ker če se bodo nadaljevala nesoglasja na hrvaško-slovenski meji in če bo zgrajen zid med državama članicama EU-ja, bo to slabo sporočilo za celoten projekt EU-ja,"" je izjavo hrvaške predsednice povzel hrvaški radio. Grabar Kitarovićeva je znova ostro kritizirala politiko hrvaške vlade, ki opravlja tekoče posle, do prebežniškega vala.
Hrvati odprli ponoči zaprto mejo s SrbijoS hrvaško-srbske meje so proti Sloveniji danes odpeljali 3.300 ljudi, poroča radio HRT. Od sredine septembra je na Hrvaško vstopilo nekaj manj kot 224.000 beguncev. Begunski val na Hrvaškem ne pojenja, ker iz Srbije tudi danes prihajajo množice ljudi. Hrvaška policija sprejema manjše skupine ljudi na mejnem prehodu Bapska. Ta je bil ponoči sicer po poročanju srbskih medijev znova zaprt, Hrvaška ga je odprl šele okoli pol sedmih zjutraj, tako da se je na srbski strani meje ponoči nabralo kakih 5.000 ljudi.
Pospešen beg zaradi strahu pred zaprtjem mejaMediji navajajo izjave predstavnikov Rdečega križa iz Srbije, ki pravijo, da je begunce in migrante nemogoče zadržati v nastanitvenih centrih, ker jih zapuščajo takoj, ko se spočijejo po dolgi poti. Okrepljen begunski val v zadnjem času naj bi bil posledica bojazni, da se bodo meje v Evropi zaprle.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Cerar: Slovenija mora povedati resnico, Hrvatom stalno ponujamo roko.
"
http://www.rtvslo.si/slovenija/radio-student-hoce-referendum-o-zakonu-o-obrambi-brglez-obzaluje/377015,prebežniki,"
					23. oktober 2015 ob 16:17,zadnji poseg: 23. oktober 2015 ob 18:13
					Ljubljana - MMC RTV SLO, STA","
A. Č.
","Radio Študent hoče referendum o zakonu o obrambi, Brglez obžaluje","Radio Študent je sprožil pobudo za zbiranje podpisov za vložitev zahteve za razpis referenduma o dopolnitvi zakona o obrambi. Predsednik DZ-ja Milan Brglez obžaluje potezo pobudnikov. 
Pobudniki so prepričani, da se s povečevanjem pooblastil vojske begunci in nenadzorovani prehodi državne meje izkoriščajo za militarizacijo Slovenije, ki so jo konec osemdesetih let prejšnjega stoletja utemeljila prav mirovniška civilna gibanja za demokracijo in človekove pravice.
""Z odločitvijo, da se pripadnikom Slovenske vojske lahko podelijo tudi posebna civilnorepresivna pooblastila, se v Republiki Sloveniji v temeljih spreminja z ustavo določena vloga obrambnih vojaških sil,"" so prepričani na Radiu Študent.
Po mnenju Brgleza se pobudniki ne zavedajo resnosti položaja, v katerem se je - ne po svoji krivdi - znašla Slovenija, so zapisali v njegovem kabinetu. Zato jih je pozval, da še enkrat premislijo, ""ali želijo zaradi svojih parcialnih interesov ogroziti skupnostne interese in varnost slovenske države in njenih državljanov"".
Poleg tega predsednika DZ žalosti dejstvo, da ""so v naši državi nekateri pripravljeni žrtvovati blaginjo, človekove pravice in varnost državljanov samo zato, da bi udejanjili svoje ideološke postulate"", so še navedli v njegovem kabinetu.
Po dopolnitvi, ki jo je DZ sprejel v sredo, lahko DZ na predlog vlade odloči o dodatnih pooblastilih vojske pri varovanju državne meje. Vojaki tako lahko v naslednjih treh mesecih na mejah opozarjajo, napotujejo, začasno omejujejo gibanje oseb in sodelujejo pri obvladovanju množic, piše v zakonskem dopolnilu.
"
http://www.rtvslo.si/slovenija/sefic-polozaj-je-izjemno-zahteven-a-razmere-so-z-velikimi-napori-pod-nadzorom/377008,prebežniki,"
					23. oktober 2015 ob 13:27,zadnji poseg: 23. oktober 2015 ob 17:25
					Ljubljana - MMC RTV SLO, STA","
G. C., G. K., Sa. J.
","Šefic: Položaj je izjemno zahteven, a razmere so z velikimi napori pod nadzorom","Slovenija si prizadeva, da bi s Hrvaško dosegla dogovor o vstopnih točkah, saj so se tudi preteklo noč vrstili nenapovedani prihodi, je povedal državni sekretar na ministrstvu za notranje zadeve Boštjan Šefic. Zunanji minister Karl Erjavec je Evropsko komisijo zaradi prebežniške krize zaprosil za nujno finančno pomoč.
Na redni novinarski konferenci glede prihoda prebežnikov v Slovenijo je Šefic povedal, da je do danes v Slovenijo iz Hrvaške vstopilo 50.410 prebežnikov, ob 15. uri pa jih je bilo v nastanitvenih centrih 1.957, v sprejemnih pa 8.830. Dodal je, da je ""položaj podoben včerajšnjemu, čeprav je v zadnjem dnevu v Slovenijo prišlo manj prebežnikov kot včeraj, še vedno je najbolj problematična vstopna točka v Rigoncah"". Pretekla noč je tako kot pretekle noči minila v praksi nenapovedanih prihodov: ""Imeli smo tudi kritičen primer nosečnice, ki je mejo prešla že skoraj med porodom, na srečo se je vse dobro končalo in je rodila v ptujski bolnišnici.""
Državni sekretar je razmere na terenu ocenil kot izjemno zahtevne, ""a so z velikimi napori vseh na terenu še vedno pod nadzorom"". Poudaril je, da si prizadevajo, da bi s Hrvaško dosegli operativni dogovor o vstopnih točkah, ki bi delo bistveno olajšal. Napovedal je tudi pomoč občini Zavrč, ki je postala vstopna točka, čeprav tega niso pričakovali.
Pomoč drugih držav že na potiŠefic je poudaril, da bo nujno sprejeti določene ukrepe, če nedeljski vrh v Bruslju ne bo dal ustreznih rezultatov. Povedal je, da ne bo šlo za zaprtje meje ali graditev zidu, ampak za varovanje posameznih delov zelene meje. Ograja po njegovem mnenju, če za njo ni vojakov in policistov, ni učinkovita, saj jo človek zlahka prepleza. 
Na poti proti Sloveniji je že pomoč iz drugih držav, ta konec tedna bo v Slovenijo prišla pomoč UNHCR-ja, že danes pa naj bi iz Srbije prišlo 10.000 odej, konec tedna pa še dodatnih 10.000 z Danske. S Češke bo že jutri v Roje prispelo 22 šotorov z ogrevanjem in spalno opremo, je povedal Šefic.
Poveljnik republiške civilne zaščite Srečko Šestan se je znova zahvalil humanitarnim in nevladnim organizacijam ter prostovoljcem. Pozdravil je tudi poziv ministrstva za javno upravo vsem javnim uslužbencem, naj na pomoč pri reševanju prebežniške krize priskočijo kot prostovoljci.
Obrambna ministrica v ŠentiljuDanes je razmere na terenu ocenila tudi ministrica za obrambo Andreja Katič, ki je obiskala namestitveni center Šentilj in ob tem izrazila zadovoljstvo, da so odzivi ljudi, ki so vključeni v reševanje prebežniške krize, pozitivni. Ljudje namreč ne vidijo težav, ampak izzive. V Šentilju je danes več kot 120 slovenskih vojakov, po državi pa 550.
Ministrico zelo veseli dobro sodelovanje vojske, policije in prostovoljcev. Dejala je tudi, da je vlada stopnjevala svoje ukrepe za rešitev prebežniške krize in vključila Slovensko vojsko v pomoč policiji.
""Imamo pripravljen tudi predlog, da Slovenska vojska dobi določena omejena policijska pooblastila. Gre za to, da je število policistov v Sloveniji omejeno. Upam, da bo Evropa razumela, da je Slovenija na tej begunski poti najmanjša država. Od 5000 do 10.000 beguncev za nas pomeni, kot da bi Nemčija dnevno sprejela 500.000 migrantov,"" pravi Katičeva. Poudarila je tudi, da bodo slovenski vojaki lahko opravljali samo tisto delo, za katerega so usposobljeni in opremljeni.
Premier na obiskuRazmere na obmejnih območjih pri Dobovi, kjer so že začeli postavljati nov sprejemni center za prebežnike, si bo ogledal tudi premier Miro Cerar. Kot so sporočili iz njegovega kabineta, se bo seznanil z razmerami na terenu na obmejnih območjih in med drugim obiskal Brežice ter zbirni center v nekdanji tovarni Beti v Dobovi.
V Dobovi so že začeli postavljati nov sprejemni center za prebežnike. Šotore so dostavili že zjutraj, prvi od treh naj bi bil postavljen do večera. V naslednjih treh dneh naj bi bila postavljena še druga dva šotora. Vsak od šotorov pa bo sprejel 700 ljudi.  V novem sprejemnem centru bo tudi koordinacijska skupina civilne zaščite in vojaška bolnišnica ROLE.
Erjavec zaprosil za nujno pomočMinister za zunanje zadeve Karl Erjavec je v četrtek zvečer v imenu vlade podpredsedniku     Evropske komisije Fransu Timmermansu poslal pismo, v katerem je Evropsko komisijo prosil, naj Sloveniji nameni nujno finančno pomoč, so sporočili z zunanjega ministrstva.
V pismu je zapisal, da bi Slovenija za mesečno oskrbo okoli 8.000 prebežnikov potrebovala več kot deset milijonov evrov. Ocenil je tudi, da razmere presegajo vse zmogljivosti Slovenije. 
Potrebujemo enoten odzivErjavec je odgovoril tudi na pismo hrvaške kolegice Vesne Pusić z 20. oktobra, v katerem je poudarila pomen regionalnega sodelovanja in povezovanja ter skupnega delovanja z EU-jem pri reševanju perečih razmer, povezanih z begunsko-migrantsko krizo.
Erjavec je v pismu hrvaško kolegico posebej opozoril na nujnost tesnega sodelovanja in komunikacije med državami vzdolž t. i. balkanske poti pri reševanju begunske problematike. Tesna koordinacija in takojšnja izmenjava informacij je ključnega pomena za obvladovanje razmer. Pozval je, naj stori vse, da se bo dialog med državama okrepil in da bodo prebežniki v Slovenijo vstopali na dogovorjenih vstopnih točkah.
Zunanji minister je tudi potrdil razmišljanja oz. poizvedbe pristojnih, da bi Slovenija naročila varovalne ograje in jih, če bo treba, uporabila. Vendar le kot pomoč, da ne bi prišlo do razpršitve vstopa migrantov.
Odložen odhod vojakov na KosovoZaradi trenutne situacije v državi je bil sicer prestavljen odhod vojakov na Kosovo so potrdili na obrambnem ministrstvu. Menjava slovenskega kontingenta je predvidevala, da bi okoli 200 vojakov na Kosovo začeli pošiljati v soboto.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Hrvaška od sinoči prek zelene meje poslala 5.000 prebežnikov.
"
http://www.rtvslo.si/svet/nemcija-bo-prve-prebeznike-vracala-naslednji-teden/376994,prebežniki,"
					23. oktober 2015 ob 12:02,zadnji poseg: 23. oktober 2015 ob 21:35
					Berlin, Beograd, Stockholm, Zagreb - MMC RTV SLO, STA, Reuters","
To. G., K. Št.
",Nemčija bo prve prebežnike vračala naslednji teden,"Nemčija bo s čarterskimi poleti prve prebežnike vračala v državo izvora že naslednji teden, ob meji pa bi uvedla tranzitno območje. Avstrijski zunanji minister Kurz meni, da ograje na meji le niso tako slaba ideja.
Nemški notranji minister Thomas de Maiziere je že na začetku oktobra predstavil predlog zakona, ki predvideva, da bi lahko prebežnike pred odločitvijo o možnosti nadaljevanja poti v Nemčijo v prehodnih območjih zadrževali največ teden dni. V tem času bi v hitrem postopku preučili njihovo prošnjo za azil in jih nato ob morebitni zavrnitvi z meje poslali nazaj v njihovo domovino.
Večina prebežnikov, ki prispe v Nemčijo, je iz Sirije, približno 40 odstotkov pa z Balkana, ravno ti imajo majhne možnosti za azil. Nemčija bo sicer letos sprejela od 800.000 do 1,5 milijona prosilcev za azil.
Nemčija bo prebežnike vračala s čarterskimi poletiNova, ostrejša azilna zakonodaja, ki sta jo prejšnji teden potrdila oba domova nemškega parlamenta, pa bo namesto 1. novembra, kot je bilo predvideno, začela veljati že v soboto, je danes potrdil de Maiziere. Takoj po uveljavitvi zakonodaje bodo začeli veljati ukrepi za pospešitev vračanja beguncev. ""To mora seveda potekati humano in pravično ter korektno. A število bo naraščalo,"" je dejal minister ob obisku na Saškem.
Povedal je še, da bodo zavrnjene prosilce za azil vračali v domovino s čarterskimi poleti z več nemških letališč. Podrobnosti ni razkril, dejal je le, da bo vračanje beguncev v pristojnosti nemških dežel, ki jim bo nudila podporo zvezna policija.
Začetek vračanja naslednji tedenPo navedbah zveze Redaktionsnetzwerk Deutschland, v katero je vključenih več kot 30 nemških dnevnikov, bi z uveljavitvijo zakonodaje v soboto lahko prve prosilce za azil, ki jih bodo zavrnili, množično začeli vračati v domovine že na začetku naslednjega tedna. Zvezne oblasti in nemške dežele naj bi že pripravljale sezname za vračanje zavrnjenih prosilcev za azil.
V skladu z novostmi bodo na seznamu t. i. varnih držav izvora vse države Zahodnega Balkana - tudi Albanija, Kosovo in Črna gora. Prošnje za azil, ki jih vlagajo državljani teh držav, bodo skoraj zagotovo zavrnjene, in to po hitrejšem postopku. ""Hočemo izboljšati postopke deportiranja prosilcev za azil, ki niso upravičeni ostati, in to kmalu, še pred iztekom letošnjega leta,"" pa je dejal vodja kabineta nemške kanclerke Peter Altmaier, ki je tudi nemški koordinator za begunce.
Nič več denarne pomočiNova zakonodaja predvideva, da bodo prebežniki v sprejemnih centrih v Nemčiji lahko po novem dalj časa - namesto treh mesecev tudi do šest mesecev. V tem času bodo prejeli pomoč v blagu in ne več gotovine. Izplačilo gotovine bo mogoče le mesec dni vnaprej. V določenih primerih je predvideno tudi občutno krčenje pravic do podpore. Na drugi strani pa nova zakonodaja predvideva tudi posebne tečaje za čim hitrejšo integracijo v nemško družbo tistih, ki bodo azil dobili, in poenostavitev birokratskih postopkov za gradnjo namestitvenih kapacitet za begunce.
Kot poročajo časopisi v okviru medijske skupine Funke, ki sklepajo na podlagi odgovora zvezne vlade na poslansko vprašanje, bodo pri tem najverjetneje nastajale zamude, tako da se bo tečajev za integracijo v nemško družbo letos lahko udeležil le del prišlekov, večina pa bo prišla na vrsto prihodnje leto. Letos naj bi na tovrstnih tečajih sodelovalo skupno 190.000 beguncev, kar je le 50.000 več kot lani, čeprav se je letos pritok beguncev v državo občutno povečal.
Tudi Švedska zaostruje azilno politikoSicer pa je zaostritev azilne zakonodaje dosegla tudi švedska vlada, ki med drugim načrtuje uvedbo dovoljenj za bivanje za določen čas, pospešitev postopkov obravnave prošenj za azil, zavrnjene prosilce pa bi hitreje poslali nazaj v države izvora, da bi s tem sprostili namestitvene kapacitete za nove prebežnike. Poleg tega bi zaostrena zakonodaja razširila seznam zahtev za zagotovila o zmožnosti preskrbe družinskih članov, ki bi se želeli pridružiti svojcem na Švedskem.
Švedska glede na nove napovedi letos pričakuje 190.000 prosilcev za azil, zaradi česar bo državi do konca leta zmanjkalo namestitvenih kapacitet za 45.000 ljudi. Švedska, država z 9,8 milijona prebivalcev, je sicer znana po svoji ugodni azilni politiki in je želena destinacija za številne prebežnike.
Kurz za učinkovitejšo zaščito mejoAvstrijski zunanji minister Sebastian Kurz je znova zahteval učinkovito zaščito zunanjih meja EU-ja in ocenil, da postavljanje ograj na mejah vendarle lahko deluje. Kot je spomnil, se je to izkazalo na bolgarsko-turški in španski meji, kjer se je dotok prebežnikov občutno zmanjšal. Kot je poudaril v pogovoru za radio Ö1, pa je vprašanje, ali smo pripravljeni ograjo na meji postaviti ali ne, poroča avstrijska tiskovna agencija APA.
""Hinavsko je, če kot Evropa delamo vse, da bi se pokazali čim bolj odprte, in dajemo beguncem občutek, naj se odpravijo na pot v Evropo, hkrati pa plačujemo Turčiji za to, da begunce zadržuje,"" je dejal. Avstrijski minister sicer meni, da je sodelovanje s Turčijo smiselno in potrebno, saj je pritok prebežnikov prevelik in ga je treba zajeziti, a Evropa ne bi smela nikoli dopustiti, da postane odvisna od nekoga drugega, je opozoril in dodal, da ""mora Evropa zunanje meje EU-ja samostojno zaščititi"".
Rekordno število prebežnikov v GrčijiIOM (Mednarodna organizacija za migracije) je medtem potrdila, da je v zadnjih petih dneh v Grčijo prišlo 48 tisoč prebežnikov, kar je rekordno število za petdnevno obdobje vse od začetka begunske krize. Najbolj obremenjen je grški otok Lezbos, kjer se vsak dan izkrca več kot 6 tisoč prebežnikov. V celotnem letu 2015 je Sredozemlje po podatkih IOM-a prečkalo 681 tisoč prebežnikov, ob tem pa jih je umrlo ali izginilo 3.175, večinoma na tako imenovani osrednji poti iz Libije v Italijo.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Hrvaška od sinoči prek zelene meje poslala 5.000 prebežnikov.
"
http://www.rtvslo.si/slovenija/zeleno-mejo-v-rigoncah-vsakodnevno-prestopa-tisoce-prebeznikov/376986,prebežniki,"
					23. oktober 2015 ob 09:57,zadnji poseg: 23. oktober 2015 ob 22:56
					Ljubljana - MMC RTV SLO, STA","
G. K., Sa. J., A. Č., A. K. K.
",Zeleno mejo v Rigoncah vsakodnevno prestopa tisoče prebežnikov,"Prebežniki so ves petek prihajali v Slovenijo, največ na območju Rigonc, kjer v državo vsakodnevno vstopa tisoče prebežnikov. Na slovensko mejo so jih pripeljali z vlaki in avtobusi.
Okoli 21. ure je začela zeleno mejo prestopati skupina 1.370 prebežnikov, so sporočili s PU-ja Novo mesto. O njihovem prihodu je hrvaška stran slovensko tokrat obvestila. Policija še poudarja, da se policisti v Brežicah in Dobovi soočajo z izjemno zahtevnim logističnim in humanitarnim izzivom.
Ob 16.30 je zeleno mejo pri Rigoncah začela prestopati skupina okoli 1.500 prebežnikov, v Gruškovje je ob 18. uri prispelo 10 avtobusov, ki so jih Hrvati napovedali. Na MP Dobovec je prišlo še 300 ljudi.
Rigonce še naprej ostajajo najbolj obremenjena vstopna točka, danes je prek zelene meje pri Rigoncah v Slovenijo namreč vstopilo kar pet večjih skupin prebežnikov. Jutranji skupini, ki sta skupno šteli okoli 2.000 ljudi, so iz začasnega centra Dobova že prepeljali v Šentilj.
Okoli 13. ure je v Rigonce prispelo še okoli 1.500 prebežnikov, po podatkih PU-ja Novo mesto je približno ob 16.30 zeleno mejo pri Rigoncah začela prestopati že peta skupina. Ocenjujejo, da gre za okoli 1.500 ljudi, vendar policija točnih informacij o številu nima, saj jih hrvaški varnostni organi o številu in prihodih prebežnikov še vedno ne obveščajo.
Na območju mejnega prehoda Dobovec pa je nocoj v Slovenijo vstopilo še okoli 300 prebežnikov, kamor so jih pripeljali hrvaški avtobusi, so sporočili s PU-ja Novo mesto. Na Dobovcu jih bodo evidentirali, nato pa jih bodo z avtobusi odpeljali v namestitveni center Celje.  Večina ljudi prihaja iz Sirije, med njimi je veliko družin z majhnimi otroki. 
V Šentilj pripeljal nov vlakV nastanitvenem centru Šentilj je bilo okoli 16. ure več kot 1.600 prebežnikov, ki sta jih v Šentilj iz Dobove pripeljala dva vlaka, so sporočili s PU-ja Maribor. Še 1.450 prebežnikov je v šentiljski center ob 18.20 pripeljal nov vlak iz Dobove.
Trenutno je v Šentilju težava predvsem to, ker vsega počasi že zmanjkuje, zato tako Rdeči križ kot Karitas pozivata ljudi, naj darujejo.
V Gruškovju deset avtobusovNa mejni prehod Gruškovje je ob 18. uri pripeljalo deset avtobusov. Tokrat so Hrvati slovenske varnostne organe o prihodu obvestili, prebežnike, koliko jih je na avtobusih, ni znano, bodo evidentirali v sprejemnem centru Gruškovje in jih pozneje odpeljali v proste nastanitvene centre, so sporočili s PU-ja Maribor. Zaradi te napovedi so sedem avtobusov, ki so bili namenjeni na Gruškovje oziroma v Središče ob Dravi, preusmerili.
Iz Dobove prek Jesenic v AvstrijoAvstrijci so poleg Šentilja in Gornje Radgone danes pozno popoldne odprli še eno vstopno točko. Ob 19.25 je tako iz Dobove proti Jesenicam v spremstvu policije odpeljal vlak z okoli 600 prebežniki. Vse, večinoma gre za družine, bodo na jeseniški železniški postaji sprejeli avstrijski varnostni organi. Prebežniki, ki so že bili popisani v Sloveniji, bodo nato pot z vlakom nadaljevali proti Avstriji.
Železniški promet zaustavljenPredstavnik policije na avstrijskem Štajerskem Leo Josefus je potrdil, da je bila situacija pri njih danes ""nekaj časa res zelo nevarna, a zdaj ne več, saj je železniški promet zdaj ustavljen"". Da so zaradi varnosti zjutraj progo na tem odseku začasno zaprli in da sodelujejo z avstrijsko stranjo, so potrdili tudi na Slovenskih železnicah.
Še vedno ostaja na avstrijski strani popolnoma zaprt stari mejni prehod Šentilj, mednarodni mejni prehod Zavrč pa je od 3. ure zjutraj znova odprt za promet.
S PU-ja Murska Sobota sporočajo, da je bilo ponoči iz Zavrča in Brežic v sprejemna centra Petišovce in Dolgo vas prepeljanih 778 prebežnikov, ki so jih popisali. Po končanem postopku so jih odpeljali v nastanitveni center Integral v Lendavi.
Brežice najbolj obremenjenePo najnovejših informacijah je v nastanitvenih centrih 1.957, v sprejemnih pa 8.830 ljudi. Do danes je iz Hrvaške v Slovenijo vstopilo 50.410 prebežnikov.
Zaradi razsežnosti begunske krize, ki je zajela Slovenijo, so zelo obremenjeni civilna zaščita, prostovoljci, vojska, policija in drugi, ki se predvsem v sprejemnih in nastanitvenih centrih trudijo pomagati prebežnikom, ki prezebli in lačni prihajajo v Slovenijo.
Daleč najbolj je trenutno obremenjeno širše območje Brežic, kjer že postavljajo nov sprejemni center, ki bo lahko sprejel več kot 2.000 ljudi. Vanj bodo po besedah poveljnika civilne zaščite Srečka Šestana preselili prebežnike iz nekdanjega objekta Beti, ki stoji sredi vasi. 
Slovenija v prihodnjih dneh sicer pričakuje pomoč iz drugih držav, na poti so odeje in šotori z ogrevanjem.
AI: Nedopustne razmere v brežiškem centruNa nedopustne razmere v brežiškem sprejemnem centru je opozoril Amnesty International, kjer pravijo, da je moralo okoli 2.000 ljudi mrzlo noč preživeti na prostem, čeprav je bilo po Sloveniji več nastanitvenih centrov za sprejem prebežnikov praznih. 
Varuhinja človekovih pravic Vlasta Nussdorfer vladi predlaga, naj pospeši popis beguncev. Premierja Mira Cerarja pa prosi za pojasnilo, na kakšni podlagi je beguncem omejena svoboda gibanja v nastanitvenih centrih.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Hrvaška od sinoči prek zelene meje poslala 5.000 prebežnikov.
"
http://www.rtvslo.si/slovenija/v-dobovi-novo-sotorisce-v-sentilju-novi-prebezniki/376976,prebežniki,"
					23. oktober 2015 ob 06:32,zadnji poseg: 23. oktober 2015 ob 23:06
					Ljubljana - MMC RTV SLO","
A. Č., A. K. K.
","V Dobovi novo šotorišče, v Šentilju novi prebežniki","Največ beguncev mejo med Slovenijo in Hrvaško še naprej prestopa na območju Rigonc. Na obrobju Dobove je medtem začelo nastajati novo šotorišče.
Zeleno mejo pri vasi Rigonce je v petek prestopilo okoli 9.000 ljudi. Zadnja večja in danes že peta skupina je v vas začela prihajati ob 16.30, v njej pa je bilo okoli 1.500 prebežnikov, točne ocene pa po besedah policije zaradi neobveščanja hrvaških organov niso mogoče.
Na obrobju Dobove pa je začelo nastajati novo šotorišče, v katerem naj bi prostor zagotovili za dodatnih več kot 2.000 prebežnikov. Prvi šotor naj bi bil pripravljen še danes, tako da bodo lahko vanj namestili prvo skupino, ki že čaka pred njim. V naslednjih treh dneh pa naj bi postavili še dva šotora, v vsakem od njih pa naj bi bilo prostora še za okoli 700 ljudi.
V brežiškem sprejemnem centru je bilo zjutraj še približno 4.200 prebežnikov, nekaj po 9. uri še 3.700, ob 17. uri pa 2.750. Policisti prebežnike ves čas vozijo v druge centre po državi ali na vlak, njihovo število zato stalno niha.
Okoli 3.250 prebežnikov je zapustilo nastanitveni center v Šentilju. Vse so sprejeli v Avstriji. V centru Šentilj je ostalo še okoli 400 tujcev, tam pa pričakujejo še vlak s šestimi vagoni iz Dobove, na katerem bo od 600 do 800 prebežnikov, so sporočili s PU-ja Maribor. Prebežnike, ki so na slovensko mejo pri Gruškovju prispeli z 10 avtobusi iz Hrvaške, evidentirajo v sprejemnem centru Gruškovje. Tudi njih bodo prepeljali v center v Šentilju. 
V sprejemnem in nastanitvenem centru v Gornji Radgoni je po zadnjih podatkih 200 prebežnikov, ki so jih pripeljali iz Lendave. V Dolgi vasi pa zaradi popisa prebežnikov ostaja še pet avtobusov, šest pa jih iz istega razloga čaka v Petišovcih. Tudi v nastanitvenem centru v Lendavi je za zdaj ostalo okoli 360 ljudi.

"
http://www.rtvslo.si/svet/v-makedonijo-do-10-tisoc-prebeznikov-v-presevo-sedem-tisoc/376935,prebežniki,"
					22. oktober 2015 ob 15:23,zadnji poseg: 23. oktober 2015 ob 00:05
					Zagreb - MMC RTV SLO, STA, Reuters","
To. G.
","V Makedonijo do 10 tisoč prebežnikov, v Preševo sedem tisoč","Število novih prebežnikov v Makedoniji vztrajno narašča, saj mejo z Grčijo dnevno prečka tudi do 10 tisoč prebežnikov.
Na to je ob obisku Gevgelije na meji opozoril makedonski predsednik Gjorge Ivanov. Kot je zatrdil, skozi Makedonijo vsakodnevno potuje do 10.000 beguncev. Medtem pa so v Srbiji, v Preševu ob meji z Makedonijo, samo v četrtek ugotovili prihod okoli 7.000 ljudi.
Srbski premier Aleksandar Vučić je zaradi tega vnovič pozval Evropsko unijo, ""da jasno pove, kaj mora Srbija"" v migrantski krizi storiti. Ni realno pričakovati, da bo njegova država sprejela milijon beguncev, če bodo vsi drugi zaprli svoje meje. ""Če naj begunce zaradi zime obdržimo tukaj (v Srbiji), nam povejte. Lahko bi to naredili,"" je dejal Vučić, a poudaril, da zmogljivosti Srbije niso neomejene. Sicer pa je skozi Srbijo v zadnjih mesecih potovalo 260.000 beguncev.
V Rigonce prihaja nov vlak s 1.500 prebežniki
Ostojić odgovarja Sloveniji: ""Ne spuščajte jih po kapljicah""
Video: Hrvati usmerjali prebežnike proti zeleni meji
Zid na meji bi imel predvsem simbolično vlogo
Ostojić kratko zavrnil slovenske obtožbeHrvaški notranji minister Ranko Ostojić je na slovenske obtožbe o nehumanem ravnanju z begunci odgovoril, da naj Slovenija raje hitreje in človeško sprejema prebežnike.
Sekretar na slovenskem notranjem ministrstvu Boštjan Šefic je obtožil Hrvaško nehumanega ravnanja in preusmerjanja prebežnikov čez mejo, pri čemer hrvaški policisti slovenskih o tem ne obveščajo, temveč sredi noči vodijo kolone ljudi do zelene meje in jih proti Sloveniji poženejo tudi v hladno reko Sotlo.
Odzval se je hrvaški notranji minister Ranko Ostojić. ""Samo na kratko ... Humano jih prevzemite brez bojnih vozil, psov in žice na vnaprej dogovorjenih mestih, in ne po kapljicah, nato pa naj sami iščejo svoje poti ... Toliko o človečnosti,"" je za hrvaški portal N1 na kratko dejal Ostojić. Hrvaški mediji sicer obsežno povzemajo slovenske obtožbe na udarnih mestih portalov.
Hrvati ne verjamejo Slovencem, da so sprejeli 12 tisoč prebežnikovV Zagrebu so zavrnili tudi trditve Slovenije, da je v sredo v Slovenijo iz Hrvaške vstopilo 12.000 ljudi. Na spletni strani hrvaškega notranjega ministrstva so objavili, da je v sredo na Hrvaško vstopilo nekaj več kot 6.100 ljudi, niso pa objavili, koliko so jih prepeljali do slovenske meje. Povabili so tudi novinarje, naj spremljajo sprejem prebežnikov, ki bodo kmalu prišli z vlakom iz Hrvaške.
Prebežniki v nezmanjšanem številu na HrvaškoPritisk prebežnikov na hrvaški meji s Srbijo se ne zmanjšuje in hrvaška policija je od polnoči do 9. ure pri mejnem prehodu Bapska sprejela nekaj manj kot 1.300 ljudi. V sredo je na Hrvaško vstopilo več kot 6.100 ljudi, kar je več, kot je bilo dnevno povprečje v preteklih nekaj več kot mesec dneh. Od začetka begunskega vala na Hrvaškem 16. septembra so do danes našteli vstop več kot 217.500 prebežnikov.
V hrvaškem začasnem prehodnem centru v Opatovcu na organizirani prevoz proti Sloveniji in naprej v Avstrijo in Nemčijo čaka nekaj manj kot 3.000 ljudi. Hrvaški mediji poročajo, da so številni prebežniki, ki čakajo na vstop v Hrvaško, noč preživeli na odprtem, v blatu in na mrazu ob temperaturi okoli pet stopinj Celzija.
37 ton pomoči iz Dubaja za OpatovacV sredo zvečer je na osiješko letališče prispelo letalo iz Dubaja s 37 tonami humanitarne pomoči Visokega komisariata ZN-a za begunce za ljudi v Opatovcu. Kot so sporočili, gre večinoma za termoodeje, dežne plašče, grelnike in solarne svetilnike.
Hrvaška pospešeno pripravlja tudi zimski začasni prehodni center v Slavonskem Brodu, ker v Opatovcu nimajo ustreznih objektov za sprejem beguncev v zimskih razmerah.
Avstrijci pričakujejo do 10 tisoč prebežnikovDramatični prizori ob prehajanju meje prihajajo tudi iz Avstrije. Iz Šentilja v Špilje pritiska in prehaja na tisoče prebežnikov. Avstrijci so tako pripravili kar 130 avtobusov, s katerimi prevažajo ljudi v sprejeme centre. Po ocenah štajerske policije so pripravljeni na sprejem do 10 tisoč prebežnikov.
Potrebna nadgradnja trdnjave EvropeV Špilje je popoldne prišla tudi avstrijska notranja ministrica Johanna Mikl-Leitner, kjer je ponovila avstrijsko stališče do razrešitve begunske krize. ""Trdnjavo Evropo moramo nadgraditi z vročimi točkami za registracijo na zunanjih mejah in nato razdeliti ljudi tudi po manj privlačnih državah Evropske unije,"" je na meji s Slovenijo poudarila Mikl-Leitnerjeva.  ""Čas je, da ponovno spravimo pod nadzor zunanje meje, da se tam lahko vsi begunci popišejo in se že tam ugotovi, kdo beži pred vojno in komu ne pripada zaščita.""
Na vprašanje, ali razmišljajo tudi o morebitnem zaprtju meje s Slovenijo, ministrica ni neposredno odgovorila. ""Tu lahko okrepimo nadzor, a smo že videli, da ko na tisoče ljudi želi v Nemčijo, jih tudi s policijskimi prisilnimi ukrepi ni mogoče ustaviti. Pomembno je, da zagotovimo red in varnost,"" je dejala v izjavi za medije ob koncu obiska, med katerim se je med drugim na kratko srečala s šentiljskim županom Štefanom Žvabom.
Na meji dodatnih sto avstrijskih vojakovAvstrijska vojska bo okrepila svojo navzočnost na avstrijskem Štajerskem, da bi pomagala policiji pri soočanju s prihodi prebežnikov čez mejo s Slovenijo, so danes sporočili z obrambnega ministrstva na Dunaju. Od petka bo policistom pomagalo 600 vojakov, sto več kot doslej. Dodatna četa stotih vojakov naj bi na avstrijsko Štajersko prišla z Gradiščanskega. Sicer je na morebitno napotitev na Štajersko pripravljenih še približno 100 avstrijskih vojakov.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Zgodaj zjutraj pri Rigoncah opazili največjo skupino prebežnikov do zdaj
"
http://www.rtvslo.si/svet/orban-evropski-voditelji-nimajo-mandata-za-sprejem-tisocih-prebeznikov/376908,prebežniki,"
					22. oktober 2015 ob 10:40,zadnji poseg: 22. oktober 2015 ob 11:20
					Madrid - MMC RTV SLO, Reuters","
G. V.
",Orban: Evropski voditelji nimajo mandata za sprejem tisočih prebežnikov,"Madžarski premier Viktor Orban je pozval evropske voditelje, naj spremenijo migracijsko politiko in v razpravo o prihodnosti celine vključijo tudi volivce.
Orban se udeležuje kongresa Evropske evropske ljudske stranke, ki poteka v Madridu in katerega glavna tema je spoprijemanj z najhujšo begunsko krizo v Evropi po koncu druge svetovne vojne.
Še pred nastopom pred kolegi je v pogovoru za državno televizijo dejal, da bo Evropa brez spremembe migracijske politike in razprave o prihodnosti soočena s politično krizo, poleg tega pa bo ogrožena tudi demokratična ureditev. Po njegovih besedah evropski voditelji nimajo mandata, da dovolijo prihod na sto tisoče prebežnikom v Evropsko unijo brez skoraj kakršnega koli nadzora.
Da bi ustavila prihode prebežnikov, je Madžarska najprej na meji s Srbijo in nato še s Hrvaško postavila varnostno ograjo, a kot je dejal Orban, s tem niso želeli preusmeriti prebežnikov na drugo pot proti Nemčiji, ampak preprečiti prihajanje v Evropo, pri čemer je madžarske sosede prosil, da pošiljajo prebežnike nazaj.
Postavitev ograje je med nekaterimi evropskimi voditelji naletela na zgražanje, pri drugih pa na odobravanje. Zaradi postavitve ograje na meji s Srbijo in nato še s Hrvaško se je pot prebežnikov preusmerila v Slovenijo, ki je v zadnjih dneh priča prihodu na tisoče ljudi.
""To destabilizira evropske demokracije. Iskreno moramo začeti razpravo o prihodnosti naše celine, brez politično korektnega govoričenja, brez pretvarjanja, z odkritim pogovorom,"" je dejal madžarski premier, ki je pred tem že govoril, da prebežniki ogrožajo evropske krščanske in demokratične vrednote.
""Prisluhniti moramo ljudem in vključiti njihove poglede v naše politike. Če tega ne bomo storili, bomo imeli poleg prebežniške še politično krizo,"" je še povedal Orban.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Čez Rigonce prihajajo novi, nenapovedani prebežniki
"
http://www.rtvslo.si/slovenija/foto-avstrijci-do-jutra-na-sentilju-ne-bodo-sprejemali-prebeznikov/376897,prebežniki,"
					22. oktober 2015 ob 08:07,zadnji poseg: 23. oktober 2015 ob 01:02
					Ljubljana - MMC RTV SLO, STA","
B. V., Sa. J., A. Č., K. T.
",Foto: Avstrijci do jutra na Šentilju ne bodo sprejemali prebežnikov,"Proti Dobovi s hrvaške strani meje pešači približno 1.400 beguncev, ki so jih okoli 0.30 z vlakom pripeljali na železniško postajo Sutla. Gre za novo nenapovedano skupino prebežnikov.
V bližini mejnega prehoda Zavrč je okoli 20. ure v Slovenijo nedovoljeno in nenapovedano vstopilo okoli 1.000 prebežnikov, okoli 22. ure pa je na Gruškovje prispelo okoli 20 avtobusov z novimi 1.000 prebežniki, so zvečer sporočili iz PU Maribor. Ob tem so še sporočili, da so jih avstrijski varnostni organi seznanili, da je na njihovi strani državne meje v Šentilju trenutno še okoli 2.000 ljudi, zato do jutra ne bodo sprejeli novih tujcev.
Skupaj je v Slovenijo v drugem valu, od petka dalje, vstopilo že več kot 40.000 prebežnikov.
Med prebežniki tudi porodnicaZaradi zagotavljanja varnosti v prometu policija napoveduje, da bodo do preklica zaprli Mednarodni mejni prehod Zavrč. Policisti so zvečer v bližini Zavrča zbrali skupino okoli 1.000 prebežnikov, ki so malo pred 20. uro nedovoljeno vstopili v našo državo. Med njimi prevladujejo družine, ženske in otroci. Med njimi je bila tudi ženska, ki je bila tik pred porodom, zato so morali na kraj poklicati reševalno vozilo, ki jo je, skupaj z njeno družino, urgentno prepeljalo v ptujsko bolnišnico. Porodnico so hrvaške oblasti, čeprav je že bila v fazi poroda, poslali s hrvaške na slovensko stran meje, čeprav so lahko videli, v kako visokem nosečniškem stanju je.
V nastanitvenem centru Šentilj je trenutno okoli 900 tujcev, pričakujejo pa še dva vlaka z območja Novega mesta. Prvi bo okoli 23.00 pripeljal okoli 500 tujcev, drugi pa okoli 1.00 še okoli 700 tujcev.
Kot so še sporočili s Policijske uprave Maribor, so jih hrvaški varnostni organi obvestili, da bodo na Mednarodni mejni prehod Gruškovje ob 22.00 pripeljali okoli 1.000 prebežnikov z 20 avtobusi. Takoj po sprejemu teh oseb bodo v Gruškovju začeli evidentiranje, nato pa jih bodo nastanili v nastanitvene centre.
V ""akcijo"" preizkušeni nekdanji in upokojeni policistiVlada pa je na današnji seji sprejela tudi predlog novele zakona o organiziranosti in delu v policiji, ki bo omogočala, da za policijsko delo znova poprimejo že preizkušeni, preverjeni in usposobljeni nekdanji in upokojeni policisti do starostne meje, ki je še sprejemljiva za opravljanje teh nalog.
Sprememba je po prepričanju vlade nujna, saj se policija ob izredno velikem begunskem valu srečuje s kadrovsko stisko.
Minister za infrastrukturo Peter Gašperšič pa je obenem dobil pooblastilo, da na pobudo notranje ministrice Vesne Györkös Žnidar določi vlake, ki morajo voziti, ter po potrebi omeji mednarodni in notranji železniški promet. Pri tem pa mora paziti na to, da ne bo nastajala pretirana gospodarska škoda.
Šentiljski center sprejel nove prebežnikeAvstrijski organi so danes zaprli stari mejni prehod Šentilj, tako da je državno mejo med Slovenijo in Avstrijo v Šentilju mogoče prehajati samo na avtocestnem mejnem prehodu, kjer avstrijski varnostni organi izvajajo poostren mejni nadzor. 
Ves dan je bilo v nastanitvenem centru v Šentilju več kot 2.000 ljudi, okoli 17. ure pa so avstrijski varnostni organi vse prebežnike iz nastanitvenega centra sprejeli v državo. Čeprav je šentiljski center nekaj ur sameval, sta v Šentilj iz Novega mesta pozno popoldne že prispela dva vlaka z okoli 800 prebežniki. Po poročanju novinarja MMC-ja s terena Luke Lukiča sta v Šentilj poleg 800 prebežnikov prispeli še dve večji skupini ljudi.

V Rigoncah novih 2.000 prebežnikovV bližini Rigonc je zeleno mejo okoli 17. ure prestopilo okoli 2.000 prebežnikov, policisti jih bodo namestili v začasni center v Dobovi, pozneje pa prepeljali v namestitvene in sprejemne centre po državi, so sporočili s Policijske uprave Novo mesto.
Po poročanju Televizije Slovenija je na slovensko-hrvaško mejo nekaj minut po 17. uri pripeljal nov vlak z 11 vagoni, na katerem naj bi bilo od 2.000 do 4.500 prebežnikov.
Že zjutraj, nekaj po 4. uri, je v bližini Rigonc zeleno mejo peš prečkala verjetno največja skupina prebežnikov do zdaj. V dveh skupinah je v Slovenijo namreč vstopilo 5.000 prebežnikov, ki so jih usmerili proti sprejemnima centroma v Dobovi in Brežicah. Po poročanju PU-ja Novo mesto jih hrvaški varnostni organi o prihodu prebežnikov niso obvestili.
Civilna zaščita, policija in brežiška občina so si tudi že ogledale lokacijo za postavitev novega šotorišča za od 2.000 do 3.000 ljudi, a čakajo še na dovoljenje lastnika zemljišča. Danes pa po poročanju PU-ja Novo mesto policisti vse napore vlagajo v organizacijo namestitve prebežnikov na območju Brežic in Dobove. V Brežicah je bilo ob 19. uri še okoli 3.000 prebežnikov, ki pa so jih razvažali v druge centre po državi.
Kot je pojasnila Alenka Drenik, predstavnica za odnose z javnostmi PU-ja Novo mesto, najprej poskrbijo za namestitev družin z otroki, bolnih in žensk. Te kljub prostorski stiski nastanijo v zaprte objekte. Tudi pri prevozih, ki z avtobusi in vlaki potekajo v sprejemne in nastanitvene centre po vsej državi, skrbijo, da družine ostanejo skupaj, je dodala.
Vlak iz Dobove prek Jesenic neposredno v AvstrijoIz Dobove so danes odpeljali že štirje vlaki Slovenskih železnic s prebežniki, trije proti Šentilju in eden proti Jesenicam, so sporočili z železnic. Slovenske železnice koordinirajo tudi avtobusne prevoze, pri katerih sodeluje večina prevoznikov. Ob 19. uri je bilo tam še okoli 2.000 prebežnikov, ki so zjutraj s hrvaške strani prispeli z vlakom.
Vlak, ki je krenil iz Dobove proti Jesenicam, je 500 prebežnikov prepeljal neposredno v Avstrijo. Za takšno potezo so se odločili zaradi preobremenjenosti mejnega prehoda Šentilj, ali bodo Jesenice postala nova izstopna točka iz Slovenije, ni znano, z Generalne policijske uprave so sporočili, da si za to prizadevajo.
S Slovenskih železnic so sporočili še, da je promet iz Zasavja in Posavja oviran, dva redna avtobusa danes iz Dobove nista odpeljala. Železniški promet med Slovenijo in Hrvaško ostaja prekinjen, zato so organizirani avtobusni prevozi.
Center v Gornji Radgoni prazenDopoldne je bilo v sprejemnem nastanitvenem centru v Gornji Radgoni po podatkih Policijske uprave Murska Sobota 1.058 ljudi. Vse prebežnike iz centra so danes že sprejeli v Avstrijo. Nastanitveni center je trenutno prazen, a kmalu pričakujejo nove prebežnike. 
Prazni so tudi nastanitveni center v Lendavi ter sprejemna centra v Petišovcih in Dolgi vasi.
Policistom pomagajo vojakiPolicistom tudi danes pomaga okoli 400 vojakov, pri varovanju meje sodeluje 277 pripadnikov SV-ja, 120 vojakov je vključenih v logistično podporo.  
V sredo presežen madžarski rekordSlovenija je v sredo z več kot 12.600 novimi prebežniki presegla dnevni rekord Madžarske. Na Madžarsko je na vrhuncu krize 23. septembra namreč vstopilo 10.046 prebežnikov. Od sobote je čez mejo s Hrvaško v Slovenijo prišlo že okoli 40.000 ljudi.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Zgodaj zjutraj pri Rigoncah opazili največjo skupino prebežnikov do zdaj
"
http://www.rtvslo.si/slovenija/prihajajo-novi-prebezniki-skoraj-10-000-jih-je-odslo-iz-drzave/376894,prebežniki,"
					22. oktober 2015 ob 06:20,zadnji poseg: 23. oktober 2015 ob 07:27
					Ljubljana - MMC RTV SLO","
A. K. K., B. V., K. T.
","Prihajajo novi prebežniki, skoraj 10.000 jih je odšlo iz države","S prihodom zadnjih skupin v Rigonce in Zavrč je število prebežnikov, ki so v Slovenijo prišli v drugem valu, preseglo 40.000. Danes do 18. ure je iz Slovenije odšlo 9.700 ljudi. 
Proti Dobovi s hrvaške strani meje pešači približno 1.400 beguncev, ki so jih okoli 0.30 z vlakom pripeljali na železniško postajo Sutla. Gre za novo nenapovedano skupino prebežnikov. 
Okoli 17. ure je zeleno mejo pri Rigoncah prestopilo okoli 2.000 ljudi, v bližino Zavrča je okoli 20. ure prišlo 20 avtobusov z okoli 1.000 prebežniki, na Gruškovje pa je po 22. uri prispelo okoli 20 avtobusov z novimi 1.000 prebežniki. V nastanitvenem centru Šentilj, kjer je trenutno okoli 900 tujcev, pa pričakujejo še dva vlaka: prvi bo okoli 23.00 pripeljal okoli 500 tujcev, drugi pa okoli 1.00 še okoli 700 tujcev.  Avstrijske oblasti so zvečer sporočile, da do zjutraj na Šentilju zaradi polnih kapacitet ne bodo sprejemale prebežnikov. 
Število beguncev in migrantov, ki so zapustili Slovenijo (predaja avstrijskim varnostnim organom in drugo),  22. oktober do 18. ure:
Slovenija je članice zaprosila za šotore, odeje in drugo opremoSlovenija je aktivirala mehanizem EU-ja za civilno zaščito, ki omogoča nefinančno pomoč članic Unije, je zvečer po obisku evropskega komisarja za migracije Dimitrisa Avramopulosa prek družbenega omrežja Twitter sporočila govorka Evropske komisije za področje migracije Natasha Bertaud. Slovenija je zaprosila za šotore, odeje, posteljnino in drugo opremo.
V Rigonce prihaja nov vlak s 1.500 prebežniki
Ostojić odgovarja Sloveniji: ""Ne spuščajte jih po kapljicah""
Video: Hrvati usmerjali prebežnike proti zeleni meji
Zid na meji bi imel predvsem simbolično vlogo
 


"
http://www.rtvslo.si/slovenija/sefic-pritisk-na-meje-je-izjemen-smo-na-robu-zmogljivosti/376860,prebežniki,"
					21. oktober 2015 ob 19:10,zadnji poseg: 21. oktober 2015 ob 20:11
					Ljubljana - MMC RTV SLO, STA","
Al. Ma.
","Šefic: Pritisk na meje je izjemen, smo na robu zmogljivosti","Zaradi velikega pritiska na eno samo izstopno točko iz države, Šentilj, si Slovenija prizadeva, da bi skupaj z Avstrijo odprli še en prehod. Zelo so obremenjene tudi Brežice. V Slovenijo je v torek vstopilo okoli 8.000 prebežnikov, v sredo do 6. ure pa približno 3.000. Skupaj je po besedah državnega sekretarja Boštjana Šefica doslej v državo vstopilo okoli 21.500 beguncev. Avstrija je v torek iz Slovenije sprejela nekaj več kot 4.000 prebežnikov, danes pa že okoli 1.200. Pri tem je Šefic zanikal, da bi bila Avstrija ""ozko grlo"" in da sprejema vse prebežnike. 
Upokojeni policisti na deloNapovedal je, da bodo v četrtek na vlado naslovili predlog spremembe zakona o organizaciji in delu policije, in to po nujnem postopku. Sprememba naj bi omočila številčno okrepitev pomožne policije. Z dvigom starostne meje naj bi namreč omogočili vpoklic dela upokojenih policistov. Trenutno pomožna policija šteje 250 pripadnikov, na ministrstvu pa si želijo, da bi lahko to število povečali na 800. 
Pri tem je Šefic poudaril, da imajo pomožni policisti poleg znanja in izkušenj tudi enaka pooblastila kot redni policisti. Opozoril je tudi na pomen sodelovanja policije in Slovenske vojske. Pomoč vojakov naj bi namreč v prihodnjih dneh omogočila, da bi si vsaj del policistov odpočil.
Vprašanja zunanje pomočiPo besedah Šefica bodo še v sredo v Bruselj poslali tudi podatke o pomoči, ki jo potrebuje Slovenija. Predsednik Evropske komisije Jean-Claude Juncker je namreč v torek našo državo pozval, naj sporoči potrebe, če jih ima. Na vprašanje, ali bo Slovenija zaprosila tudi za kadrovsko pomoč, denimo policiste, je Šefic odgovoril, da težko reče, kaj bo in ali bo. Prav tako se je treba po njegovem mnenju prej dogovoriti, kakšne pristojnosti in pooblastila bi imeli morebitni tuji policisti.
O vzpostavitvi dodatne točke vstopa beguncev na meji med Slovenijo in Avstrijo se danes še pogovarja generalni direktor policije Marjan Fank na srečanju s kolegi iz Avstrije, Madžarske in Hrvaške. O tem, kje bi bila ta točka, pa Šefic še ni želel govoriti. Po Fankovih besedah so se vsi strinjali, da je pravočasna in dosledna izmenjava vsebinsko celovitih informacij o pritoku prebežnikov ključnega pomena. Vsi menijo, da je dolgoročno nujno treba vprašanje reševati pri izvoru - v Grčiji, kjer prebežniki prvič vstopijo v Evropsko unijo. Fank je od hrvaških kolegov prejel zagotovilo, da se bo komunikacija izboljšala. Z avstrijskimi sicer po lastnih besedah že zdaj dobro sodelujejo.
Zagotavljanje novih kapacitetZaradi velikega števila prebežnikov si v zadnjih dveh dneh prizadevajo zagotoviti dodatnih 1.000 postelj, je dejal Šefic. Po njegovih besedah so zaradi obremenjenosti sprejemnega centra v Brežicah iskali dodatne objekte v tem okolju, kamor bi začasno lahko namestili begunce, preden jih premestijo v nastanitvene centre. En takšen objekt jim je tudi uspelo vzpostaviti, to je nekdanja tovarna Beti v Dobovi, medtem ko z drugim objektom krajevna skupnost v Dobovi in Občina Brežice nista soglašali.
Njihovo željo so po Šefičevih besedah upoštevali, zato iščejo drugo možnost v okolici. Policistom pa so prav tako v pomoč poslali še dodatno število vojakov.
Pomoč vojskeDržavni sekretar je tudi pojasnil, da bodo v Šentilj kot zelo obremenjeno izstopno točko napotili nekaj dodatnih vojakov. Pri tem je izrazil pričakovanje, da se bodo razmere na tem območju v prihodnje umirile in ne bo več ekscesov.
V povezavi s tem je znova opozoril na izjemno veliko število beguncev, ki dnevno vstopijo v Slovenijo. Prav zaradi tega po Šefičevih besedah že potekajo dogovori o zagotovitvi dodatnih avtobusov z območij v državi, ki niso pod neposrednim pritiskom begunske krize.
Primanjkuje prostovoljcevGeneralni direktor uprave za zaščito in reševanje Darko But je povedal, da jim primanjkuje prostovoljcev, zato so Slovensko filantropijo zaprosili, naj jim zagotovi dodatne. Imeli so tudi pogovore z ministrstvom za delo, družino, socialne zadeve in enake možnosti, da bi se v pomoč v nastanitvenih centrih vključili brezposelni.
Težave v BrežicahZaradi velikega števila prebežnikov, ki jih Hrvaška načrtno pusti na mejo v bližini Brežic, so imeli danes po Šefičevih besedah na tem območju kar nekaj varnostnih težav. O dogajanju v sprejemnem centru v Brežicah, kjer so prebežniki zanetili ogenj, v katerem je zgorel velik del tamkajšnjih šotorov, ležišč in odej, je But dejal, da je bilo neobičajno in da takšnega načina dela niso navajeni. Po besedah Šefica glede dogodka še čakajo na poročilo policije.
Šefic je znova opozoril, da so policisti in pripadniki civilne zaščite ob spopadanju z begunsko krizo na robu zmogljivosti. Prepričan je, da bodo obvladali te zadeve, a opozarja, da je žrtvovanje teh ljudi izjemno. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: V državo doslej prispelo 25.000 prebežnikov
"
http://www.rtvslo.si/svet/madzarska-odlocno-proti-koridorjem-za-prebeznike/376811,prebežniki,"
					21. oktober 2015 ob 11:28,zadnji poseg: 21. oktober 2015 ob 17:18
					Bruselj, Srbija, Zagreb, Ženeva - MMC RTV SLO, STA","
K. Št.
",Madžarska odločno proti koridorjem za prebežnike,"Madžarska nima namena vzpostaviti odprt koridor za prebežnike, ki se skušajo preka Balkana prebiti schengensko območje, je sporočila vlada v Budimpešti.
""Madžarska je jasno povedala, da ne podpira nobenega predloga za odprte koridorje na zaprtih delih južne meje ali zagotovitve prevoza za prebežnike v schengenskem območju,"" je dejal tiskovni predstavnik madžarske vlade Zoltan Kovacs po sestanku policijskih šefov iz Hrvaške, Slovenije, Avstrije in Madžarske na Dunaju.
Nemške oblasti medtem razmišljajo, da bi zavrnjene prosilce za azil vrnil v njihove države izvora z vojaškimi letali, saj bi tako pospešil proces deportacij.
Nemški časnik Bild ob sklicevanju na vladne vire poroča, da bi bila uporaba vojaških letal ena izmed možnosti za vračanje tistih, ki so jim zavrnili prošnje za azil. V Berlinu se vse bolj ukvarjajo s tem, kako pospešiti proces deportacij, da bi tako naredili prostor za tiste begunce, ki si mednarodno zaščito zaslužijo. V Nemčiji namreč letos pričakujejo prihod najmanj 800.000 beguncev in prebežnikov.
Glede na oktobrsko poročilo nemškega zveznega urada za migracije in begunce (BAMF) je Nemčija v prvih devetih mesecih letošnjega leta prejela 303.443 zahtev za azil, odločili pa so v 174.500 primerih. Od tega je bila le 68.301 zahteva rešena pozitivno - predvsem za državljane Sirije, Iraka in Eritreje, drugi pa bodo morali Nemčijo zapustiti. Gre večinoma za državljane Albanije, Kosova, Srbije in Makedonije.
S spremembo azilne zakonodaje prejšnji četrtek, ki naj bi med drugim pospešila obravnavo prošenj za azil in vračanje tistih, ki jim je azil zavrnjen, so bile vse države Zahodnega Balkana uvrščene na seznam t. i. varnih držav porekla. Prošnje za azil, ki jih vlagajo državljani teh držav, so skoraj zagotovo zavrnjene, in to po hitrejšem postopku.
Srbija vložila protestno notoSrbija je Hrvaški poslala protestno noto, saj so na mejnem prehodu Berkasovo-Bapska hrvaški policisti uporabili fizično silo nad dvema novinarjema, ki sta na ozemlju Srbije spremljala prebežnike. ""Srbske oblasti so pripravljene s hrvaško stranjo izmenjati vse pomembne informacije o dogodku, zato da se podobni incidenti ne bodo več dogajali,"" so sporočili s srbskega ministrstva za notranje razmere.
Na Hrvaško je do torka zvečer skupno vstopilo več kot 210.000 beguncev in migrantov, samo v torek okoli 6.500. Blizu slovenskega mejnega prehoda Rigonce je nekaj pred 8. uro iz Opatovca pripeljal izredni vlak s 1.500 ljudmi. V Slovenijo so vstopili peš. Hrvaška pospešeno pripravlja začasni tranzitni center v Slavonskem Brodu, v katerem bodo pozimi lahko za kratek čas sprejeli do 10.000 ljudi.
Juncker sklical vrh EU-BalkanPredsednik Evropske komisije Jean-Claude Juncker je za nedeljo popoldne sklical izredni vrh EU-Balkan, saj je treba nujno močno okrepiti sodelovanje, posvetovanje in takojšnje ukrepanje. Srečanja se bodo udeležili premierji Slovenije, Avstrije, Bolgarije, Hrvaške, Makedonije, Grčije, Madžarske, Romunije in Srbije, luksemburško predsedstvo Sveta EU-ja ter visoki komisar ZN-a za begunce. Nanj so vabljeni tudi predstavniki evropske agencije za zunanje meje Frontex in evropskega azilnega urada EASO.
Prebežniki, ki po balkanski poti prihajajo v Evropo, so septembra prišli iz Grčije skozi Makedonijo in Srbijo na Hrvaško, od koder so veliko večino prepeljali na Madžarsko, do tam pa v Avstrijo in Nemčijo, ki je za večino prebežnikov končni cilj. Potem ko je ta v soboto zaprla zeleno mejo s Hrvaško, se je tok prebežnikov preusmeril čez Slovenijo, ki opozarja na težave zaradi neorganiziranih in nenapovedanih prihodov beguncev iz Hrvaške.
Slovenija je ob vse hujši stiski zaradi množičnega prihoda prebežnikov v torek zaprosila za pomoč EU-ja pri spoprijemanju z begunsko krizo. Pristojna ministrstva bodo po napovedih danes uradno zaprosila za pomoč v opremi za policijo in v policijskih silah ter za finančno pomoč.
UNHCR: Tihotapci beguncem ponujajo popuste za plovbo v slabem vremenuVisoki komisariat ZN-a za begunce (UNHCR) predvideva, da bo pozimi čez Sredozemsko morje v Evropo prišlo še več beguncev. ""Zimsko vreme beguncem ne bo preprečilo, da bi se vkrcali na čolne,"" je UNHCR v torek zapisal na družbenem omrežju Twitter. Kot so pojasnili, tihotapci beguncem ponujajo celo popuste za plovbo v slabem vremenu.
UNHCR za rešitev begunske krize v Evropi predlaga več ukrepov za ustalitev razmer, med drugim podporo državam, ki gostijo največ beguncev iz Sirije, Iraka in Afganistana. Po mnenju te agencije ZN-a so nujne tudi kampanja ozaveščanja prebežnikov o nevarnostih potovanja čez Sredozemlje in več zakonitih poteh v Evropo. Največ prebežnikov v zadnjem času v Evropo prispe iz Turčije čez Egejsko morje. Od petka jih je po pisanju grškega dnevnika Katimerini na otoke v vzhodnem Egejskem morju prispelo okoli 29.000, s čimer se je skupno število prebežnikov, ki so letos prišli v Grčijo, povzpelo na 502.000.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Čez Rigonce prihajajo novi, nenapovedani prebežniki
"
http://www.rtvslo.si/slovenija/v-slovenijo-vstopilo-tisoce-prebeznikov-stevilni-se-cakajo-na-mejah/376803,prebežniki,"
					21. oktober 2015 ob 09:43,zadnji poseg: 22. oktober 2015 ob 00:05
					Ljubljana - MMC RTV SLO, Radio Slovenija, STA","
Sa. J., Al. Ma., A. Č., B. T.
","V Slovenijo vstopilo tisoče prebežnikov, številni še čakajo na mejah","V Slovenijo je znova vstopilo več tisoč ljudi, razmere so napete, prebežniki so v nastanitvenem centru v Šentilju znova prebili policijski kordon, v sprejemnem centru Brežice pa zažgali šotore.
Več 1.000 prebežnikov je noč dočakalo na travniku ob reki Sotli, kjer vladata vlaga in mraz. Kdaj lahko pričakujejo odhod v sprejemni center, ni znano. Tudi za begunce, ki so iz Rigonc peš prišli do sprejemnega centra v Brežicah, ni zagotovljeno, da bodo vsi noč preživeli na toplem, saj sta v požaru zgoreli dve tretjini šotorišča.
Prebežnike, ki morajo čakati na travniku tik ob meji s Hrvaško, zanima, zakaj jih tam zadržujejo, in sprašujejo, kje je Rdeči križ, saj da so lačni, žejni in prezebli. Številni potrebujejo zdravnike in zdravila, še pojasnjujejo novinarjem, te pa nenehno sprašujejo, ali imajo oni morda nove informacije o tem, kdaj bodo lahko nadaljevali pot.
Nekaj predstavnikov Rdečega križa je še vedno na terenu in so nad stanjem zelo razočarani. ""Otroci so na mrzlem, segreti jih ne moreš, najprej je treba ljudi spraviti na toplo, premraženi so,"" je dejala sekretarka hrastniškega območnega združenja Rdečega križa Slovenije (RKS) Marija Volaj. Predstavniki RKS-ja namreč na teren hodijo pomagat iz vse države.
Hudo dehidriranega deset dni starega novorojenčka so že odpeljali v bolnišnico, prav tako tudi nekega starejšega moškega. Nekaj dojenčkov in njihovih mater je v svoje vozilo na toplo vzela ena izmed televizijskih ekip.
Številke se bodo še večaleDržavni sekretar na notranjem ministrstvu Boštjan Šefic je sicer napovedal, da bomo verjetno dosegli številke 10.000 prebežnikov na dan. Prav toliko se jih namreč dnevno odpravi iz Grčije proti severu. Okrcal je hrvaške kolege, ti pa so generalnemu direktorju policije Marjanu Fanku zagotovili, da se bo komunikacija izboljšala. 
Edini napovedani vlak je včeraj v Slovenijo, natančneje v Središče ob Dravi, iz Tovarnika pripeljal 1.500 prebežnikov, ki so jih že nastanili v različne sprejemne centre po Sloveniji.
Tisoči iz Rigonc proti Brežicam, prihajajo novi in novi ljudjeZ mejnega prehoda Rigonci so danes tisoči že odšli proti nastanitvenemu središču v Brežicah, tisoči so na poti, tisoči čakajo. 1.700, ki jih je od jutra čakalo na vstop, se je popoldne nazadnje peš odpravilo po osemkilometrski poti. Z vlakom jih je nenapovedano pripeljala Hrvaška, okoli 150 pa jih je državo vstopilo s prečkanjem reke Sotle. 
V bližini Rigonc je po 22. uri zeleno mejo prestopila velika skupina prebežnikov, bilo naj bi jih od 1.500 do 2.000. Policisti tujce ob prihodu v Slovenijo zberejo v skupine, jih glede na proste kapacitete namestijo v sprejemnem centru v Brežicah ali v objekt v Dobovi, od tam pa z vlaki in avtobusi prevažajo v sprejemne in namestitvene centre po državi. 
Nekateri svojega mesta v nastanitvenih središčih niso našli in so ostali na travniku, je poročala novinarka TV Slovenija Petra Bezjak. So brez hrane in pomoči na mrazu in stanje se lahko opiše le z izrazom humanitarna kriza. 
V sosednji Dobovi po podatkih Policijske uprave Novo mesto na prevoz v druge centre po državi še vedno čaka 2.000 prebežnikov, ki so tja prišli ponoči. Poleg tega v Dobovo prihaja še 1.500 novih prebežnikov, iz Dobove pa so proti Šentilju odpeljali še 1.500 prebežnikov.
Krajani so se tudi uprli, da bi tam odprli dodatni nastanitveni center, je poročal novinar TV Slovenija Goran Rovan, saj je eden že v stavbi nekdanje Beti. Tega so policisti vzpostavili v torek. Premraženim prebežnikom so na pomoč priskočili zdravstvene ekipe in humanitarni delavci.
Domačini v Rigoncah se ob tem sprašujejo, kdo jim bo pomagal počistiti smeti, ki ostanejo, ko prebežniki odidejo. Doslej so čistili sami, danes pa so jim prinesli vreče za smeti, prebežniki pa so pospravili za seboj. A so morali nato spet čakati na odhod in v tem času so se nabrali novi odpadki, ki jim jih za seboj, takrat ko jim je policija naročila, naj vstanejo in postavijo v vrsto za odhod, ni uspelo pospraviti.
Požar v BrežicahNekaj kilometrov v notranjost za Dobovo je naslednji sprejemni center, Brežice. Tam se je okoli 10. ure zgodil incident. Prebežniki so zaradi nezadovoljstva zažgali šotore in pritisnili na ograje okoli šotorišča. S Policijske uprave Novo mesto so sporočili, da je bila takrat večina tam nastanjenih prebežnikov na prostem. Ogenj se je zelo hitro širil in zapolnil tudi šotore. Štirje policisti, ki so bili v bližini, so jih takoj začeli pregledovati in ""odločno, požrtvovalno vstopili v goreče in zadimljene šotore"". V njih so našli skupno devet spečih tujcev, ki so jih rešili. Kljub veliki množici ljudi v požaru zato ni bilo ne žrtev ne poškodovanih, so še navedli novomeški policisti. 
27 šotorov je popolnoma uničenih, 19 jih je še vedno uporabnih. Sprejemno središče so začeli prazniti, vendar še ni znano, kam bodo premestili prebežnike, je za MMC povedal Gregor Drnovšek, novinar TV Slovenija. Policija sicer pravi, da v centru vzpostavljajo razmere za ponovno nastanitev. Zaradi požara tudi ni gotovo, ali bodo prebežniki noč preživeli na toplem v šotorih. Po besedah Policijske uprave Novo mesto v tako kratkem času ni uspelo zagotoviti 27 novih šotorov.
Na mejnem prehodu Imeno (ki je zaprt za ves promet) je ponoči v državo vstopilo 600 prebežnikov, policisti so jih popisali na mejnih prehodih Imeno in Dobovec. V okolici naselja Paradiž je mejo nezakonito prestopilo 1.000 prebežnikov. 
Poglobljeno v jutrišnji Tarči:Koliko časa lahko zdrži nevidni koridor od Šentilja proti obljubljenim deželam? Kaj če Avstrija in Nemčija zapreta mejo? Bo Slovenija postala evropski begunski žep, preplavljena z ljudmi, ki jim ne zmore pomagati in ki pri nas ne želijo ostati? Kaj sploh lahko naredi Slovenija sama? So radikalni ukrepi z zidanjem zidov, zapiranjem evropskih meja in spodkopavanjem schengna po Orbanovem vzoru edina pot? Podrobna analiza v studiu Tarče z voditeljem Boštjanom Anžinom - ob 20. uri na 1. programu TV Slovenija.
V Šentilju je zavreloS Policijske uprave Maribor so zvečer sporočili, da je v nastanitvenem centru Šentilj trenutno okoli 800 ljudi, pričakujejo pa še štiri avtobuse z nekaj več kot 200 prebežniki iz Brežic in vlak z okoli 1.200 prebežniki iz Dobove.
V nastanitvenem centu Šentilj se je dopoldne ponovil torkov prizor, ko je okoli 3.000, po poročanju avstrijskih medijev pa kar 4.300 prebežnikov prebilo policijski kordon in si utrlo pot v Avstrijo. Pred nekaj urami je namreč okoli 1.000 prebežnikov ponovno prebilo policijski kordon in izsililo pot do meje z Avstrijo.
Sodelovanje vojske V torek je pri širšem varovanju meje in določenih območij oz. objektov s policijo sodelovalo več kot 100 pripadnikov Slovenske vojske, v sredo do 13. ure pa so napotili 250 pripadnikov, ki nudijo podporo policijskima upravama Novo mesto in Maribor pri širšem varovanju državne meje in določenih območij. Vojska je sicer v noči na sredo dobila nova zakonska pooblastila, ki pa še niso v uporabi. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Čez Rigonce prihajajo novi, nenapovedani prebežniki


"
http://www.rtvslo.si/slovenija/v-rigoncah-mejo-prestopilo-priblizno-2-000-prebeznikov/376797,prebežniki,"
					21. oktober 2015 ob 06:36,zadnji poseg: 22. oktober 2015 ob 00:01
					Ljubljana - MMC RTV SLO","
A. K. K., Sa. J., Al. Ma., B. T.
",V Rigoncah mejo prestopilo približno 2.000 prebežnikov,"Proti Brežicam v spremstvu policistov koraka nova skupina okoli 1.500 prebežnikov, v Rigoncah pa je mejo okoli 22. ure prestopilo okoli 2.000 prebežnikov. 
Proti Brežicam v spremstvu policistov koraka nova skupina okoli 1.500 prebežnikov, ki naj bi zeleno mejo prestopili na območju Stare vasi pri Bizeljskem. Namestili jih bodo v Dobovi, od koder so okoli 22. ure proti Šentilju odpeljali 1.500 tam nastanjenih  prebežnikov. Ena izmed žensk je pri kraju Župelevec rodila kar na poti, nato pa so jo odpeljali v bolnišnico. 
Na hrvaški železniški postaji Sutla je v bližini mejnega prehoda Rigonce pri Dobovi ustavil nov vlak s prebežniki, ki so nato prečkali zeleno mejo. Tiskovna predstavnica novomeške policijske postaje je povedala, da je v skupini približno 2.000 prebežnikov. 
Nekaj po 21. uri je nastanitveni center Šentilj zapustilo 2.200 prebežnikov, ki so odšli v Avstrijo, kjer so jih sprejeli. V nastanitvenem centru Šentilj na slovenski strani je tako še okoli 800 ljudi, tam pa pričakujejo še vlak s 1.200 prebežniki iz Dobove in štiri avtobuse z nekaj več kot 200 tujci iz Brežic.
Ministrica: Avstrija bi lahko nehala sprejemati ljudiMedtem je ministrica za notranje zadeve Vesna Györkös Žnidar dejala, da slovenska policija vlaga izjemne napore, da bi se z Avstrijo dogovorila za čim večji sprejem beguncev. A tudi Avstrija ima težave z zagotavljanjem kapacitet za begunce, zato je po njeni oceni velika verjetnost, da jih bodo v kratkem nehali sprejemati. Ministrica je ob tem dejala, da se je Slovenija že obrnila na EU za pomoč pri begunski krizi, tako da pričakuje, da bomo dobili maksimalno pomoč v obliki kadrov, opreme in finančne pomoči.
V četrtek sicer na obisk v Slovenijo prihaja evropski komisar za migracije Dimitris Avramopulos. Ministrica napoveduje, da bodo skušali tudi z njim poiskati ustrezne rešitve. Ministrica je položaj na terenu označila kot težek, a za zdaj obvladljiv. 
Do zdaj vstopilo 25.000 prebežnikovNaval prebežnikov na slovensko mejo se nadaljuje. Najbolj obremenjeni sta območji Brežic, kjer vstopajo, in Šentilja, kjer jih največ prečka mejo z Avstrijo. Policija si prizadeva, da bi na tej meji vzpostavili še eno vstopno točko. Do zdaj je v državo vstopilo več kot 25.000 prebežnikov, samo v torek 8.000.

"
http://www.rtvslo.si/begunska-kriza/poslanci-vojski-podelili-dodatna-pooblastila-za-varovanje-meje/376726,prebežniki,"
					20. oktober 2015 ob 08:31,zadnji poseg: 21. oktober 2015 ob 01:50
					Ljubljana - MMC RTV SLO, STA","
B. T., Sa. J., B. V.
",Poslanci vojski podelili dodatna pooblastila za varovanje meje,"Državni zbor je s 66 glasovi za in 5 proti podprl zakon o dodatnih pooblastilih vojski za soočanje s prebežniško krizo.
Vlada je za nadzor prebežniškega toka v parlamentarni postopek poslala dopolnitve zakona o obrambi, ki so jih na izredni seji obravnavali poslanci državnega zbora.
DZ je po petih urah razprave s potrebno dvotretjinsko večino podprl dopolnitev zakona, ki vojski pri širšem varovanju državne meje daje dodatna pooblastila. Vojaki bodo lahko opozarjali in usmerjali osebe, jim začasno omejili gibanje in sodelovali pri obvladovanju skupin in množic.
Vojska bo dodatna pooblastila izvajala pod pogoji, ki so predpisani za policiste, čas teh pooblastil pa bo časovno omejen, in sicer za obdobje, kot je to nujno, in ne dlje kot tri mesece z možnostjo podaljšanja.
Premier Miro Cerar je odločitev o tem, kdaj bo dopolnitev zakona o obrambi uveljavljena, prepustil DZ-ju, ki je kot zakonodajalec tu avtonomen.
Sprva so sicer računali na takojšnjo uveljavitev in podelitev dodatnih pooblastil vojski, a uveljavitev zakona po običajnih postopkih terja vsaj teden dni. Po uveljavitvi bo vlada ta pooblastila predlagala, če bo to potrebno, je zvečer nakazal Cerar in dejal, da obstajajo različne interpretacije o tem, kdaj lahko zakonske spremembe stopijo v veljavo.
Cerar je že po jutranjem sestanku s predsedniki parlamentarnih strank povedal, da ima predlog novega zakona o obrambi zadostno podporo. 
Ministrica za obrambo Andreja Katič je spomnila, da je za notranjo varnost in varovanje državne meje pristojna policija, da pa je bilo obrambno ministrstvo pri spoprijemanju s t. i. migrantskim valom že od začetka vključeno kot podpora policiji, denimo s pripravo kontingenčnega načrta in humanitarno pomočjo prek Uprave RS za zaščito in reševanje.
Kot je poudarila obrambna ministrica, bi v skladu z zakonsko določbo vojska pooblastila izvajala pod pogoji, ki so predpisani za policiste, in skladno z načrtom, ki ga pripravi policija skupaj z generalštabom SV in pravili delovanja, ki jih je sprejela vlada.
Predlog je usklajen z notranjim in pravosodnim ministrstvom ter službo vlade za lokalno samoupravo, je dejala Katičeva.
Manjši protest pred DZ-jemIzredno sejo so spremljali tudi protesti pred vhodom v parlamentarno stavbo. Okoli 30 posameznikov je glasno izražalo nasprotovanje spreminjanju zakona, prisotnih je bilo več policijskih vozil. Protestniki so z vzklikanjem izražali predvsem nasprotovanje mejam. Svoja stališča so zapisali tudi na transparente, na enem od njih je zapisano Meje zastirajo poglede.
Odprta vprašanjaPo mnenju zakonodajno-pravne službe DZ-ja je sicer ostalo nekaj vprašanj odprtih. Kot so zapisali v mnenju, se med drugim postavlja vprašanje, ali bo - glede na predlog dopolnil zakona - vojska lahko uporabljala tudi prisilna sredstva. Prav tako je treba po mnenju službe pojasniti obseg območja, kjer bo vojska izvajala pooblastila.
Po navedbah zakonodajno-pravne službe se tretji odstavek predlaganega člena razume tako, kot da bo vojska šele po opravljenih pooblastilih obvestila policijo, zato se zakonodajno-pravna služba sprašuje, ali bo vojska pooblastila izvajala samostojno, in ne v sodelovanju s policijo. Prav tako je treba pojasniti, ali bo rok veljavnosti ukrepov določil DZ samostojno ali pa ga bo predlagala vlada.
Samo ZL protiZaradi tega se je zapletlo tudi na odboru DZ-ja za obrambo, ki je razpravljal več kot pet ur in pripravil dopolnitve zakona o obrambi. Potrdili so tudi dopolnilo, da bo DZ o teh pooblastilih odločal z dvotretjinsko večino prisotnih poslancev. Vladni predlog je sicer sprva določal, da lahko DZ o novih pooblastilih vojske odloča z absolutno večino, vendar je odbor podprl strožjo določbo in bo moral predlog za dodatna pooblastila vojski v DZ-ju prejeti dvotretjinsko večino.
Opozicijskemu SDS-u ni uspelo s svojimi dopolnili. Med drugim so v stranki predlagali, da ima vojska pooblastilo, da izvaja tudi naloge sodelovanja pri varovanju premoženja. SDS in NSi bosta spremembe vseeno podprla.
Združena levica je edina stranka v parlamentu, ki spremembam nasprotuje. Vodja poslanske skupine ZL-ja Luka Mesec je vlado posvaril tudi pred zahtevo za ustavno presojo zakona.
Člani in članice odbora so se spraševali, kakšna policijska pooblastila bo pravzaprav vojska lahko dobila. Po opozorilih nekaterih poslancev se namreč v zakonskem predlogu za vojake predvidevajo pooblastila, ki jih policija sploh nima - denimo o napotovanju in začasnem omejevanju gibanja oseb. Prav tako so se nekateri spraševali, na katerih območjih bodo vojaki lahko delovali in ali bodo lahko nosili orožje.
Načelnik generalštaba Slovenske vojske Andrej Osterman je pojasnil, da lahko vojaki v skladu s pravili nosijo uniformo in orožje, dodatne naloge pa bo v tem primeru odrejala policija. Način uporabe prisilnih sredstev, o katerem so poslanci prav tako spraševali, bo po Ostermanovih besedah morala opredeliti vlada. Glede vrste pooblastil pa je pojasnil, da Slovenska vojska ne želi nobenih dodatnih pooblastil in jih tudi ni predlagala.
Ministrica za obrambo pa je pojasnila, da v zakonskem predlogu niso prepisana policijska pooblastila in da je predlog kompromis, ki je bil sprejet na vladi. Po njenih besedah bo treba spremeniti načrt policije in pravila o delovanju SV-ja, da bo nedvoumno jasno, kakšna je pristojnost pripadnikov vojske, ko bodo delovali v pomoč policiji.
Predsedniki parlamentarnih strank spremembam naklonjeniPredsednik SD-ja Dejan Židan je ob prihodu na srečanje s premierjem povedal, da je sodelovanje vojske nujno, ko je treba nadzirati mejo in usmerjati prebežniški tok. Slovenija se mora, glede na to, da imamo na eni strani državo, ki krši vse dogovore, odzvati z vsemi sredstvi, ki jih ima na voljo, je dodal. A miri, da je Slovenija še zelo daleč od izrednih razmer.
Po sestanku je glede ukrepov pojasnil, da ima država pripravljenih več scenarijev, ki se bodo prilagajali razmeram.
Zelo kritičen do hrvaških odločitev je bil že pred sestankom tudi zunanji minister Karl Erjavec, ki na meji ni izključil niti varovalne ograje, saj so pri ukrepih odprte vse možnosti. Tudi ministrstvo za notranje zadeve po poročanju Reutersa ne izključuje postavitve varovalnih ograj na mejah.
V SDS-u in NSi-ju so napovedali podporo spremembam zakona, SDS pa bo predlagal še nekaj dopolnil v zvezi z zavarovanjem premoženja. Vodja poslancev SDS-a Jože Tanko je bil do ravnanja vlade sicer kritičen, ""saj že mesece spremljamo težave, povezane z begunci, na vseh mejah, zdaj pa so te težave prišle k nam in nas dobile popolnoma nepripravljene"", vendar bodo vladi vseeno pomagali. Jernej Vrtovec iz NSi-ja je dejal, da je položaj prekoračil vse meje, zato je nujno, da vojska dobi dodatna pooblastila. Po sestanku je dodal, da mora vlada razmisliti o zaprosilu za pomoč in o možnosti postavitve ograje.
Tudi po sestanku ni jasno, kako se bo odločil ZL. Vodja poslanske skupine ZL-ja Luka Mesec je izpostavil načelen zadržek, saj vojska in policija ""nista ločeni kar tako brez zveze, ampak z razlogom"".
Prihod prebežnikov presegel obvladljive zmožnostiNa seji vlade, ki se je začela v ponedeljek ob 21. uri in končala šest ur in pol pozneje, je vlada sporočila, da je prihod prebežnikov v zadnjih dneh presegel vse obvladljive zmožnosti, na katere se je pripravljala Slovenija. 
""Pritisk migrantov, ki prihajajo iz Republike Hrvaške, se še povečuje, saj Hrvaška ne napoveduje prehodov migrantov v Slovenijo in jih nenadzorovano, celo namerno razpršeno pošilja na državno mejo. Zaradi ravnanja sosednjih držav je samo včeraj v Sloveniji ostalo okoli 6.000 ljudi, med njimi največ žensk in otrok,"" je zapisala vlada.
Dopolnitve zakona o obrambiKot so presodili člani vlade, Slovenija ne sme dopustiti, da bi se prebežniki nenadzorovano zadrževali na njenem ozemlju, zato je vlada potrdila predlog dopolnitev zakona o obrambi, ki zagotavlja, da se pod natančno določenimi pogoji, na podlagi odločitve državnega zbora, Slovenski vojski opredelijo nekatere dodatne naloge. Tako bo lahko vojska pomagala policiji pri nadzorovanju in varovanju državnih meja ter vzdrževanju reda.
Po besedah zunanjega ministra Karla Erjavca vlada stopnjuje ukrepe glede na nastali položaj. Vlada DZ-ju predlaga, naj z novelo zakona o obrambi okrepijo pooblastila Slovenske vojske pri varovanju državne meje oziroma bi ji s tem dali pristojnost opravljanja nalog, ki jih nujno potrebujemo, če želimo zagotoviti varnost za državljane, je povedal Erjavec.
Slovenija je najmanjša država na balkanski potiVlada je poudarila še, da je Slovenija najmanjša država na balkanski begunski poti in da ima primerno omejene zmožnosti, tako glede učinkovitosti nadzora državne meje kot tudi glede oskrbe migrantov. ""Slovenija tudi zato zdaj javno poziva države članice in evropske ustanove, naj se aktivno vključijo v prevzemanje tega nesorazmernega bremena za našo državo. Z vidika Slovenije je na preizkušnji evropska solidarnost. Iluzorno je pričakovati, da bo dvomilijonska država ustavila, uredila in rešila tisto, česar mnogo večjim državam članicam ni uspelo,"" so zapisali v sporočilu po seji vlade.
Ob tem so sporočili še, da bo Slovenija še vedno storila vse, kar je v njeni moči, za učinkovito obvladovanje begunskega toka ter nemoteno delovanje države in življenje ljudi.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: V Slovenijo v torek vstopilo od osem do devet tisoč prebežnikov
"
http://www.rtvslo.si/slovenija/foto-pri-paradizu-mejo-nezakonito-preckalo-1-000-prebeznikov/376720,prebežniki,"
					20. oktober 2015 ob 08:00,zadnji poseg: 20. oktober 2015 ob 23:38
					Ljubljana - MMC RTV SLO, Radio Slovenija, STA","
Sa. J., B. V.
",Foto: Pri Paradižu mejo nezakonito prečkalo 1.000 prebežnikov,"V bližini naselja Paradiž je po navedbah policije malo pred 22. uro slovensko mejo nedovoljeno prestopilo okoli 1.000 domnevnih prebežnikov.
O nezakonitem prestopu meje so policijo obvestili domačini, ki so povedali, da so na hrvaški strani do meje prebežnike pripeljali z okoli 20 avtobusi, med katerimi so bili tudi dvonadstropni.
O prihodu skupine prebežnikov hrvaški varnostni organi niso obvestili slovenske strani. Policisti izvajajo postopke za izsleditev in prijetje teh ljudi, da jih organizirano prepeljejo v ustrezne centre v Sloveniji.
Nov vlak v Središču ob DraviNa železniško postajo v Središču ob Dravi je okoli 19. ure pripeljal nov vlak z okoli 1.500 prebežniki iz hrvaškega zbirnega centra v Tovarniku.
Tiskovni predstavnik Policijske uprave Maribor Miran Šadl je že pred prihodom povedal, da jih bodo sprejeli v državo. Ob prihodu vlaka so vse prebežnike peš pospremili do sprejemnega centra v Središču ob Dravi, ko bodo tam registrirani, pa se bodo odločali, kam in s kakšnimi prevoznimi sredstvi jih bodo prepeljali.
Kot je policija kasneje objavila na spletni strani, bodo 300 beguncev odpeljali v sprejemni center Središče ob Dravi, 500 v sprejemni center Gruškovje, okoli 700 pa v več sprejemnih centrov na območju Policijske uprave Murska Sobota.
Šadl je še dodal, da o morebitnih naslednjih prihodih vlakov iz Hrvaške trenutno nimajo informacij. Policija je lahko danes sicer izpraznila vse zbirne centre in prebežnike prepeljala v Šentilj, kjer so jih nekaj sprejeli tudi z območja Policijske uprave Celje.
""Zaradi tega je bilo v Šentilju nekaj časa celo več kot 3.000 ljudi. Pozneje so ti v več skupinah center zapustili in se napotili v Avstrijo, kjer so jih očitno sprejeli,"" je dejal Šadl in dodal, da v trenutno sicer bolj ali manj praznem Šentilju v kratkem pričakujejo tudi okoli 1.300 migrantov, ki bodo prispeli z dvema vlakoma iz Dobove.
Čez dan so prebežniki med čakanjem v nastanitvenem centru v Šentilju v enem trenutku prebili ograjo in po skupinah odšlo proti avstrijski meji. Avstrijci so jih sprejemali na svojo stran in jih nastanili v tamkajšnje šotore.
Policija spet uporabila solzivecS PU-ja Maribor so še sporočili, da je Avstrija na starem mejnem prehodu Šentilj danes sprejela skupaj 500 ljudi v treh skupinah. ""Ob tem, ko so sprejemali zadnjo skupino, je množica tujcev potisnila policiste ob ogrado, zato je bil uporabljen plinski razpršilec,"" so še sporočili policisti. Nihče naj ne bi bil telesno poškodovan.
Napeto v DoboviKot je poročal naš poročevalec s terena Gregor Cerar, je v Dobovi skupina okoli 100 prebežnikov, med katerimi so bili tudi otroci, prebila ograjo začasnega nastanitvenega centra v nekdanji šivalnici tovarne Beti v Dobovi, saj niso bili zadovoljni s hitrostjo vstopanja v avtobuse, ki naj bi jih sicer peljali v Postojno na popis, od tam pa na Vrhniko. Nekaj ljudi naj bi bilo v prerivanju lažje poškodovanih.
Kot še poroča Cerar, je policija v protiizgredni opremi zavzela položaje pri vratih in ni več dopuščala nenadziranega prehoda prebežnikov čez ograjo. Položaj je bil nato sicer napet, a dokaj miren. Policija poskuša spuščati iz šivalnice skupine po 50 ljudi, ki jih sicer dokaj hitro namestijo v avtobus. V omenjeni šivalnici so namreč vzpostavili improviziran zbirni center, kamor so nastanili okoli 2.000 ljudi. 
Prevoze prebežnikov bodo ponoči nadaljevali, policija pa namerava, če bo mogoče, omenjene dobovske prostore popolnoma izprazniti. Nataša Posel z Amnesty International Slovenija je za MMC v Dobovi dejala, da bi morale oblasti poskrbeti, da toliko ljudi ne čaka tako dolgo na mrzlem, saj je bil prihod več tisoč ljudi hkrati pričakovan. Kot je dejala, bodo po njenih podatkih ljudi noč prestali na prostem. 
Prebežniki so zjutraj prispeli s Hrvaškega z vlakom. Kot je poročal Cerar, jih je več kot 1.000 prečkalo mejo in so v spremstvu vojske in policije pešačili proti Dobovi.
Na ljubljanski postaji manjša skupina prebežnikovMedtem na ljubljansko železniško postajo po skupinah ali posamezno prihajajo prebežniki, ki so bili nastanjeni v namestitvenem centru Stara Vojašnica na Vrhniki. Iz Ljubljane se nato z vlakom odpravljajo proti Avstriji.
Trenutno je na ljubljanski postaji okoli 30 prebežnikov, pretežno žensk in otrok. Kot pravijo, čakajo na redni vlak, ki jih bo popeljal v Avstrijo.
Po navedbah Policijske uprave Ljubljana se migranti v namestitvenem centru najedo in spočijejo, nato pa ga zapustijo. V Ljubljano pridejo z rednimi avtobusnimi linijami. Na vlakih sicer skupen nadzor izvajajo slovenski in avstrijski policisti.
Na Jesenicah zaustavljena skupina prebežnikovMedtem policisti z Jesenic sporočajo, da obravnavajo okoli 115 ljudi, pri čemer gre večinoma za družine z otroki, ki so se tja pripeljali z rednim vlakom okoli 16.40. Šlo naj bi za prebežnike, pretežno državljane Sirije in Libanona, ki so v Sloveniji že registrirani in imajo zato dovoljenje za gibanje v Sloveniji.
Namenjen so bili v Nemčijo skozi Avstrijo, avstrijski varnostni organi pa so vsem zavrnili vstop v državo.
Danes v državo vstopilo od 8 do 9 tisoč ljudiDržavni sekretar na notranjem ministrstvu Boštjan Šefic je dejal, da je danes do 12. ure v državo vstopilo 6.092 migrantov, od petka pa 19.469. Zeleno mejo je v eni noči nezakonito prečkalo več kot 2.000 ljudi. Iz Hrvaške je v Slovenijo v torek prišlo sicer od osem do devet tisoč prebežnikov, nekaj tisoč pa jih je odšlo naprej v Avstrijo.
Kljub vsem težavam je policija v zadnjih dveh dneh opravila izjemno delo, saj je v celoti obvladovala razmere, tudi ko je bilo v sprejemnih centrih hkrati nekaj tisoč ljudi, je dejal Šefic. Šefic je pohvalil tudi avstrijsko policijo, s katero po njegovih besedah izjemno dobro sodelujejo. ""Tu je razumevanje in sodelovanje na izjemno visoki ravni,"" je dejal.
Šefic: Slovenija je imela do petka 2,3 milijona evrov stroškovStroški, ki jih ima Slovenija z migranti, so bili po besedah Šefica pred drugim množičnim prihodom beguncev, ki se je začel v petek, 2,3 milijona evrov. Tudi zato tečejo nekateri pogovori, da bi Slovenija dobila sredstva iz EU-ja.
Trenutno so po njegovih besedah pod izjemnim pritiskom Brežice, prav tako Šentilj. Zadeve obvladujejo, pri oskrbi pa prioriteta ostajajo otroci, starejši, bolni in ženske, je dejal sekretar.
Število prebežnikov, ki želijo vstopiti v Slovenijo in nadaljevati pot v Avstrijo, se ne zmanjšuje. Kljub številnim prebežnikom, ki so včeraj vstopili v Slovenijo, jih je po slovenskih navedbah v Avstrijo včeraj odšlo le 2.000, medtem pa Avstrijci trdijo, da so jih sprejeli 4.300. Avstrijska tiskovna agencija APA poroča, da je mejo na Šentilju prestopilo okoli 3.500 ljudi, pri Gornji Radgoni pa 780.
Avstrija zagotavlja, da se njihova politika glede sprejemanja ne spreminja. Danes so tako že sprejeli 300 prebežnikov, ki so bili nastanjeni ob mejnem prehodu Šentilj. Okoli 400 beguncev je okoli 9. ure zapustilo nastanitveni center v Gornji Radgoni in že čaka na vstop v Avstrijo, še 550 prebežnikov pa na vstop v Avstrijo čaka v Šentilju. Nekaj prebežnikov so zaradi ponarejenih dokumentov Avstrijci že zavrnili.
""Avstrijski varnostni organi tujce sprejemajo. Promet čez reko Muro je urejen s semaforji in poteka izmenično enosmerno,"" je sporočila predstavnica za odnose z javnostmi PU-ja Murska Sobota Suzana Rauš.
Fank: Varnost državljanov ni ogroženaGeneralni direktor policije Marjan Fank je danes v Brežicah obiskal sprejemni center, kjer je povedal, da bo policija stanje lahko obvladovala še nekaj časa, saj jim pomagajo vse razpoložljive sile, med drugim tudi okoli 100 vojakov. ""Stanje še obvladujemo, smo pa na meji zmogljivosti,"" je dejal in dodal, da je na prvem mestu varnost državljanov, ki pa trenutno ni ogrožena.
Fank je opozoril, da tako velikega števila prebežnikov brez sodelovanja z drugimi državami Slovenija ne bo mogla obvladovati. Direktor PU-ja Novo mesto Janez Ogulin je pojasnil, da iščejo možnosti postavitve novih sprejemnih centrov, brežiški župan Ivan Molan pa je opozoril, da se bodo morali na državni ravni odločiti, koga bodo varovali, domačine ali tujce.
Na območju PU-ja Novo mesto mejo prečkalo 4.000 prebežnikovOd včeraj popoldne so v Posavje vse skupine prebežnikov prišle brez vnaprejšnjega dogovora s hrvaškimi varnostnimi organi, je za Radio Slovenija poročal Jože Žura.
Slovenski policisti so že včeraj okoli 20. ure pri Orešju na Bizeljskem izsledili 700 prebežnikov in jih prepeljali v sprejemni center Brežice. Okoli polnoči so pri Rigoncah prestregli še 2.000 prebežnikov, ki so prečkali zeleno mejo. Tudi njih so pospremili do brežiškega sprejemnega centra, kjer je trenutno okoli 2.200 ljudi. Center ima sicer zmogljivost za 450 prebežnikov, je poročal Radio Slovenija. Iz Brežic so popoldne v nastanitvena centra Šentilj in Gornja Radgona prepeljali okoli 650 ljudi.
S PU-ja Novo mesto so sporočili, da je od ponedeljka dopoldne do zdaj mejo na njihovem območju skupno prečkalo 4.000 prebežnikov. Več kot 3.000 so jih policisti izsledili v bližini mejnega prehoda Rigonce, na mejni prehod Obrežje in Orešje pa je prispelo okoli 900 tujcev.
Na Mejnem prehodu Obrežje trenutno ni prebežnikov, so sporočili s PU-ja Novo mesto.
Mejni prehod Rigonce tudi danes - zaradi izvajanja varovanja državne meje ob povečanem pretoku prebežnikov - ostaja po navedbah prometnoinformacijskega centra za državne ceste zaprt za ves promet v obe smeri. Močno oviran je promet tudi na Obrežju in nastaja zastoj na hrvaški strani, zato obstaja možnost, da ga zaprejo.
Nenapovedani prihodi avtobusovMejo je sinoči po podatkih PU-ja Maribor nezakonito prestopilo tudi 800 prebežnikov v bližini Zavrča in kraja Meje. V bližini Goričaka pa je državno mejo nedovoljeno prestopilo še dodatnih 600 ljudi. Policija jih je že odpeljala v nastanitveni center Šentilj.
Danijel Poslek, dopisnik Radia Slovenija, je povedal, da je hrvaška policija prebežnike s 15 avtobusi napotila proti meji in jim zatrdila, da sta blizu tako slovenska kot avstrijska meja. Kot je za Radio Slovenija povedal Mohamed iz Sirije, so jih hrvaški policisti iz avtobusov izpustili kar sredi gozda, brez vode in hrane. Zaradi obljube, da je Avstrija blizu, so se mnogi odločili, da se do Avstrije čez Slovenijo podajo kar peš po neosvetljeni in nevarni prometnici.
Tudi v tem primeru hrvaška policija slovenske o prihodu avtobusov ni obvestila. Slovenski policisti so tako okoli 1.000 prebežnikov do prihoda avtobusov zadržali v dveh skupinah, ena je na prevoz čakala na prostem v Markovcih, druga pod streho tribune v Stojncih.
V nastanitvenem centru Šentilj je trenutno okoli 1.700 ljudi. Po besedah vodje mariborske izpostave Uprave RS-a za zaščito in reševanje Ivanke Grilanc imajo v Šentilju prostora še za okoli 200 prebežnikov. Zaloge hrane in opreme za zdaj zadoščajo, saj jih sproti dopolnjujejo. 
V nastanitvenih in sprejemnih centrih okoli 7.000 ljudiV nastanitvenih centrih po Sloveniji je bilo danes zjutraj ob 6. uri nastanjenih skupno 3.693 beguncev, v sprejemnih centrih pa je bilo ob isti uri v obravnavi 4.697 beguncev, je bilo navedeno na spletnih straneh policije. Trenutno naj bi bilo v centrih po Sloveniji okoli 7.000 prebežnikov.
Civilna zaščita bo sicer kmalu aktivirala še nastanitveni center na Pragerskem, kjer bodo lahko nastanili 500 ljudi. 
Prostovoljci in zdravniške ekipe v pripravljenostiNa terenu je vse več prostovoljcev, ki pomagajo v sprejemnih, nastanitvenih in logističnih centrih. Lokalne organizacije Karitas imajo na terenu od 40 do 50 prostovoljcev, je povedal koordinator za begunsko problematiko Danilo Jesenik. Več kot 100 prostovoljcev pa se je Karitasu javilo tudi prek spletnega obrazca. Rdeči križ ima poleg prostovoljcev na terenu tudi 15 ekip prve pomoči. V pripravljenosti je še 76 ekip prve pomoči in več kot 900 prostovoljcev.
Civilna zaščita bo aktivirala tudi nekaj predstavnikov prostovoljskih organizacij in Zveze slovenskih častnikov. Za logistično podporo bodo vključili tudi gasilce, ki bodo s svojimi vozili prisotni pa petih lokacijah. 
Župan Zavrča nezadovoljenŽupan Središča ob Dravi Jurij Borko je povedal, da so se razmere po napetem ponedeljku umirile, dogajanje pa na življenje prebivalcev ni vplivalo.
Veliko bolj nezadovoljen z ravnanjem slovenskih in hrvaških oblasti je župan Zavrča Miran Vuk, saj je ponoči njihov kraj nenapovedano prečkalo okoli 1.000 prebežnikov. Vuk je dodal, da vlada očitno nima poguma za ukrepanje, policija pa je nemočna. Napovedal je, da bodo od države terjali povrnitev škode, ki so jo povzročili prebežniki. Kritičen je tudi do hrvaških oblasti, saj so prebežnike pripeljali do meje, nato pa jih peš napotili proti Sloveniji. 
Župan Markovcev Milan Gabrovec je dejal, da so se skušali sami kar najbolj organizirati, aktivirali pa so tudi civilno zaščito.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Vojska dobiva nove naloge, vlada pa sporoča Evropi, da je na preizkusu evropska solidarnost
"
http://www.rtvslo.si/begunska-kriza/milanovic-slovenci-so-zdaj-malo-pod-stresom-a-bodo-dojeli/376718,prebežniki,"
					20. oktober 2015 ob 07:36,zadnji poseg: 20. oktober 2015 ob 17:14
					Opatovac - MMC RTV SLO, STA, Reuters","
A. P. J., K. S., B. V.
","Milanović: ""Slovenci so zdaj malo pod stresom, a bodo dojeli""","Hrvaški premier Zoran Milanović je dejal, da ne ve, zakaj bo Slovenija poslala vojake na mejo s Hrvaško, če ob njej ni zidu. Ob tem je ocenil, da bi se bilo ""neumno"" prerekati z Ljubljano, ""čemur se tudi sam izogiba"". ""Oni so zdaj, prva dva dneva, malo v stresu, a bodo na koncu dojeli,"" je izjavil.
Milanović je na novinarsko vprašanje o napovedanem prihodu slovenskih vojakov na hrvaško mejo odgovoril z vprašanjem: ""Kaj bodo z vojsko na meji, kaj bo Hrvaška z vojsko na mejah, če ni zidu,"" je dejal premier, ki je znova povedal, da tudi hrvaškega ""zidu zaenkrat ne bo"" ter da ""nervoza ni potrebna"".
Hrvaška in Slovenija nista žrtvi, čeprav sta izpostavljeni begunskemu valu, je zatrdilnovinarjem. ""Hrvaško, Slovenijo in pred dnevi tudi Madžarsko begunci zgolj prehajajo,"" je spomnil. Dodal je, da je treba prisluhniti državam, ki so lahko vzor tistim, ki postavljajo žico ob meji. Ponovil je, da Avstrija ni postavila nobenih ovir. Na vprašanje, ali se bosta Zagreb in Ljubljana dogovorila, da bi upočasnili vstop beguncev na Hrvaško, je Milanović poudaril, da so v ponedeljek tok beguncev upočasnili na meji s Srbijo.
Izpostavil je, da na Hrvaškem ne bo prišlo do kopičenja beguncev, ker njegova vlada organizirano dela na njihovem sprejemu in prevozu. Opozicijo pa je obtožil, da s svojimi izjavami o begunski krizi želi ustvariti kaos. Med drugim je ocenil, da bo begunski val, ""če nič drugega"", ustavila zima ter da bo prihodnjo pomlad situacija z begunsko krizo bolj jasna in pod nadzorom. Izpostavil je primer Španije, ki je bila preplavljena z begunci, a je begunski val ustavila z učinkovito obalno stražo. Podobno rešitev pričakuje v Grčiji, ki ji bosta po njegovi oceni pomagali Nemčija in Turčija.
Hrvaška bo meje zaprla, če bodo to storile sosedeMedtem je hrvaška zunanja ministrica Vesna Pusić dejala, da Hrvaška ne želi zapreti svoje meje za begunce, a bo to morala storiti, če bodo svoja vrata zaprle Nemčija, Avstrija in Slovenija. Pusićeva je dejala, da je odločitev slovenske vlade o pošiljanju vojakov na mejo posledica razmišljanja, da je tako mogoče omejiti vstop beguncev, ter da Ljubljana počasi dojema, kakšne težave so pred njo. Povedala je, da je tudi danes 2.000 ljudi prestopilo slovensko-avstrijsko mejo. ""To je tisto, kar mi govorimo. Ti ljudje si ne želijo ostati na Hrvaškem niti v Sloveniji. Lahko počnete kar koli, oni bodo na koncu šli, kamor so namenjeni,"" je izjavila.
Na vprašanje, ali Hrvaška ravna korektno, ko brez napovedi pripelje begunce na točke ob slovenski meji brez dogovora s Slovenijo, ter ali gre za nov načrt, je odgovorila, da je načrt zmeraj enak - prehod za begunce od Turčije do Nemčije. ""Kaj naj naredimo? Naj jih ustavimo, naj vsi ostanejo v Srbiji, da Srbija eksplodira? Naj jih Srbija ustavi, da vsi ostanejo v Makedoniji, pa naj Makedonija eksplodira,"" je dejala.
Znova je poudarila, da Hrvaška ne želi zapreti svoje meje za begunce. ""A če bodo Nemčija, Avstrija in Slovenija zaprle svoje meje, nimamo druge možnosti,"" je dejala.
Poudarila je, da je zapiranje meja za prebežnike protievropska, neučinkovita in neustrezna rešitev, ker se bodo tisoči ljudi zbirali v vzhodni soseščini, kar da ni v interesu nobene države. Ponovila je, da se problem ne bi smel urejati na mejah Slovenije, Madžarske ali Hrvaške, temveč na turško-grški meji. Pojasnila je, da niti tam ne bo mogoče ustaviti begunskega vala, če ne bo dogovora med EU-jem in Turčijo.
Ostojić: Hrvaška bo prebežnike peljala do ŠentiljaHrvaški notranji minister Ranko Ostojić je dejal, da je Hrvaška pripravljena prebežnike peljati neposredno do Šentilja in da naj Slovenija sprejme polovico prebežnikov, ki pridejo na Hrvaško. Drugo polovico je Hrvaška po njegovih besedah pripravljena nastaniti v svojih sprejemnih centrih. Od Slovenije tudi zahteva, da določi kraje, kjer bo sprejemala prebežnike, a Ljubljana je po njegovih besedah na to zahtevo odgovorila z besedami, da so pripravljeni na sestanek. A po njegovem mnenju ""časa za sestankovanje ni"". ""Ne more se zgoditi, da nekdo reče, da ne more več sprejemati prebežnikov. Do zdaj je Hrvaška ubranila svoje interese in jih bo tudi v prihodnje. Nismo odgovorni, če kdo pri tem ne želi sodelovati,"" je dejal.
Državni sekretar na slovenskem notranjem ministrstvu Boštjan Šefic na Ostojićeve navedbe, da Slovenija ni določila krajev, kjer bo sprejemala prebežnike, odgovarja, da ""smo jih določili zelo jasno, žal pa Hrvaška tega dogovora ni spoštovala"". Hrvaška migrante izpušča na nemogočih krajih, kamor avtobusi ne morejo, in jih pušča same, je še povedal Šefic, ki je izrazil upanje, da bo Hrvaška vendarle aktivirala svojih 24.000 kapacitet, ki naj bi jih imela.
Na novinarsko vprašanje, zakaj je prišlo do upočasnjenega sprejema prebežnikov iz Srbije, je Ostojić dejal, da je Hrvaška država, v kateri velja red in da je treba glede taktike policiji pustiti, da opravlja svoje delo. ""Ko je nered na drugi strani, to takoj upočasni sprejem,"" je pojasnil in dodal, da Hrvaška od Srbije zahteva, da organizira prehajanje prebežnikov čez mejo v skupinah.
Glede obstoja domnevnega načrta D o gradnji ograje na meji s Srbijo je spomnil, da je premier Zoran Milanović dejal, da ni izključena nobena možnost in da je od EU-ja zahteval sprejetje tovrstne odločitve. ""Tiste države, ki so najbolj prizadete - to so Nemčija, Avstrija in Slovenija - so bile proti žicam in ograjam. Ne govorite torej o načrtu D, dokler še realiziramo zdajšnje načrte,"" je dejal. Ponovil je, da nasprotuje napotitvi vojske na mejo, ker ""nobeni vojski in žici doslej ni uspelo ustaviti priliva beguncev"".
Načrt D - postavitev ograje?Po poročanju portala Jutarnji list, ki se sklicuje na vladne vire, je Hrvaška pripravljena, da bo čez 14 dni postavila ograjo na meji s Srbijo.
Kot pišejo, Zagreb meni, da niti načrt C, kar pomeni pošiljanje prebežnikov na mejo s Slovenijo, ne deluje več, zato so začeli priprave na načrt D, kar pomeni postavitev ograje na kopenski meji med Hrvaško in Srbijo med Donavo in Savo. ""Če bosta Slovenija in Avstrija drastično omejili sprejem prebežnikov, nam ne preostane nič drugega, kot da omejimo število ljudi, ki prihajajo k nam iz Srbije. Gradnja ograje bi trajala nekaj tednov, saj je ponekod teren zaradi močvirnate zemlje zelo zahteven,"" je dejal neimenovani vir iz hrvaške vlade. Načrti za postavitev ograje naj bi obstajali že nekaj časa.
Če bi se to uresničilo, bi se lahko velik del prebežnikov preusmeril čez Romunijo, od tam pa na Madžarsko, ki na tem delu meje ni postavila žične ograje.
Hrvaški premier Zoran Milanović je v ponedeljek izjavil, da je postavitev ograje na meji ""zadnja izmed rešitev"" in da se njemu takšna poteza zdi napačna in neprimerna.
Hrvaška znova odprla mejo s SrbijoHrvaška je sicer zjutraj znova odprla mejo s Srbijo, a jih spušča na svoje ozemlje zelo počasi, v manjših skupinah. V prvi uri jih je spustila 150. Na območje mejnega prehoda Bapska-Berkasovo medtem še naprej prihajajo novi prebežniki.
Po skoraj dveh dneh, ki so jih begunci preživeli v blatu, dežju in mrazu na meji, je na Hrvaško v ponedeljek prek prehoda Berkasovo prišlo več tisoč ljudi, potem ko je Hrvaška večkrat za krajše obdobje odprla mejo. Ponoči je bila meja zaprta.
Prostor med mejnima prehodoma je dolg nekaj sto metrov in poln ljudi. Večina je noč preživela na prostem, ogreti pa so se skušali s folijami in odejami, ki so jih dobili ob vstopu v Srbijo, nekateri so zakurili ogenj. Srbski minister Aleksandar Vulin je ponoči obiskal mejni prehod Berkasovo in sprejemni center v Principovcu, kjer so po njegovih besedah namestili družine z majhnimi otroki. Dodal je, da je v taborišču v Preševu okoli 300 beguncev in da pričakujejo, da bo njihovo število naraslo na 5.000. Na Berkasovu pa je bilo okoli 700 ljudi.
Ponovil je, da Srbija ""ne bo nikogar na silo zadrževala na svojem ozemlju in da ne bo koncentracijsko taborišče"", saj se morajo prebežniki sami odločiti, kam želijo. Poudaril je, da jih bo zapiranje hrvaške meje še bolj potisnilo v roke tihotapcev z ljudmi.
""Ljubljana dela isto kot Zagreb""Ostojić je predtem izjavil, da s Slovenijo nikoli ni bilo dogovora o sprejemanju le 2.500 prebežnikov iz Hrvaške. Ljubljani je tudi sporočil: ""Delate isto kot mi, sprejemate ljudi in jih pošiljate naprej.""
Ostojić, ki je tudi podpredsednik hrvaške vlade, je v ponedeljek zvečer obiskal sprejemni center v Opatovcu. Na vprašanje, ali pričakuje, da bodo vsi prebežniki, ki so prišli na Hrvaško čez dan, tudi vstopili v Slovenijo, je odgovoril, da ne ve, ve pa, da bodo vse usmerili proti slovenski meji. Poudaril je, da se državi nikoli nista dogovorili o sprejemu 2.500 prebežnikov iz Hrvaške. ""Danes ste lahko izvedeli, da je predstavnik avstrijske policije potrdil, da ni bilo nobene omejitve z avstrijske strani. Glede na to za vse včerajšnje dogajanje ni kriva Hrvaška,"" je dejal hrvaški notranji minister.
Kot je dodal, se ne da govoriti o dogovorih, če bi nekdo rekel Hrvaški, da bo sprejela 10.000 ljudi iz Grčije, Slovenija pa jih bo sprejela po 2.500.
""Žica in psi niso nikogar ustavili""Presodil je, da na Hrvaškem ni treba angažirati dodatnih policistov. ""Kolikor vem glede pretoka proti Sloveniji, je jasno, da dobrodošlica z žico in psi ni ustavila nikogar,"" je dejal in ponovil, da ne bodo dovolili, da bi Hrvaška postala zbirni center za prebežnike. Na to je odvrnil Šefic, ki je dejal, da je bila Hrvaška tista, ki je ""prekršila vse operativne dogovore"", saj je migrante pošiljala na nedogovorjene cilje, kjer pa jih Slovenija po besedah Šefica ni pričakala z žico in psi.
Ostojić je še poudaril, da je v razmerah, ko iz Makedonije prihaja 10.000 ljudi, Hrvaška pripravljena v zbirnem centru oskrbeti 5.000 prebežnikov, medtem ko mora drugih 5.000 potovati naprej.
Ostojić je opozoril, da pričakuje ""nadaljnjo stabilizacijo razmer, povezanih s prebežniki, saj so naredili vse, kar so načrtovali"".
Število prebežnikov na Hrvaškem preseglo mejo 200.000Od začetka begunske krize 16. septembra do ponedeljka zvečer je na Hrvaško prišlo 200.577 prebežnikov. V sprejemnem centru v Opatovcu je bilo v ponedeljek zvečer okoli 1.400 ljudi. Proti Sloveniji je iz Tovarnika v ponedeljek zvečer odpotoval vlak, pripravljali pa so še 20 avtobusov, ki naj bi prebežnike odpeljali proti slovenski meji.
Zaradi postopkov na Hrvaškem, v Sloveniji in Avstriji pa so na srbsko-hrvaški meji obstale množice beguncev. Na mejnem prehodu Berkasovo-Bapska na vstop v Hrvaško čaka premraženih in v blatu 3.000 ljudi, 10.000 jih je na poti. Na to območje je prišla tudi srbska policija, saj Srbiji grozi humanitarna katastrofa.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Vojska dobiva nove naloge, vlada pa sporoča Evropi, da je na preizkusu evropska solidarnost.
"
http://www.rtvslo.si/begunska-kriza/v-slovenijo-v-torek-vstopilo-od-osem-do-devet-tisoc-prebeznikov/376716,prebežniki,"
					20. oktober 2015 ob 06:28,zadnji poseg: 20. oktober 2015 ob 22:26
					Ljubljana - MMC RTV SLO","
B. T., T. H., B. V., G. V.
",V Slovenijo v torek vstopilo od osem do devet tisoč prebežnikov,"Iz Hrvaške je v Slovenijo v torek prišlo od osem do devet tisoč prebežnikov, nekaj tisoč pa jih je odšlo naprej v Avstrijo.
Slovenski premier Miro Cerar je povedal, da bo Slovenija dobila kadrovsko in finančno pomoč Evropske unije za soočanje s prebežniško krizo. O tem se je v Bruslju pogovarjal tudi slovenski predsednik Borut Pahor.
Če se bo prehajanje meje v takem številu nadaljevalo še v prihodnjih dneh, potem slovenska policija takih razmer ne bo mogla obvladovati. Državni zbor zato razpravlja o prenosu nekaterih policijskih pooblastil na vojsko.
Iz zbirnega centra v Tovarniku na Hrvaškem je na železniško postajo v Središču ob Dravi zvečer pripeljal nov vlak z okoli 1.500 prebežniki. Hrvaški varnostni organi so tokrat slovenske kolege obvestili o prihodu.
Preberite tudi:
DZ na izredni seji o novih pooblastilih vojske
.
Foto: Vsi prebežniki iz nastanitvenega centra v Šentilju odšli v Avstrijo
.
Slovenija se je z EU-jem dogovorila za policijske okrepitve na meji
.
Milanović: ""Slovenci so zdaj malo pod stresom, a bodo dojeli"" 
Državni sekretar na notranjem ministrstvu Boštjan Šefic je v torek popoldne povedal, da je bilo zadnjih 24 ur eden izmed najtežjih in najzahtevnejših dni, predvsem zaradi Hrvaške, ki je prebežnike spuščala na nedovoljenih točkah, nekaj kilometrov od meje.
""Najbolj obremenjujoče je za policiste, ki so v zadnjih dveh dneh opravili izjemno delo, tako rekoč brez napake. V celoti so obvladovali razmere tudi v sprejemnih centrih, kjer je bilo naenkrat več tisoč ljudi,"" je Šefic pohvalil policiste. 
""Prebežniki prihajajo tudi na mestih, ki za to niso bila predvidena, kot je na primer Dobovec, in ker so morali improvizirati, so migranti ostali na dežju, česar si seveda ne želimo,"" je povedal Šefic in dodal, da še naprej ostajajo prioriteta pri sprejemu otroci, ženske in bolni.
Šefic je zanikal izjavo hrvaškega ministra za notranje zadeve Ranka Ostojića, da so prebežnike na meji pričakali žice in psi, ter še enkrat ponovil, da so Hrvati kršili operativne dogovore in prebežnike pripeljali na nedogovorjene vstopne točke. Izrazil je željo, da bi se migracijski tok ustalil in da bi lahko poskrbeli za vse prebežnike, ob tem pa je še posebej izpostavil občino Brežice, ki je pod izjemnim pritiskom, pa tudi Šentilj.

"
http://www.rtvslo.si/news-in-english/gradual-admission-of-refugees-continues/376701,prebežniki,"
					19. October 2015 ob 19:19
					Ljubljana - MMC RTV SLO","

",Gradual admission of refugees continues,"The admission of refugees at the border crossings at Središče ob Dravi and Obrežje continues. Once the refugees are processed by the police and offered help, they are transferred to accommodation centres near the border with Austria. Austria has restricted the admission of refugees.
Larger groups of people are waiting to enter our country at several border crossings with Croatia. Today two trains crossed the Slovenian border, with 1200 refugees each. Busses have brought refugees also to the border crossings and Gruškovje, where they are being processed and forwarded to Šentilj.
Croatia has not respected the agreementsContrary to the agreements made with Slovenia, Croatia continued to transfer a large number of migrants to the Slovenian border, which is completely inappropriate, the Minister of Internal Affairs Vesna Györkös Žnidar commented today. ""Slovenia cannot agree to an unlimited number of refugees.""
A. K. K.Translated by G. K.
"
http://www.rtvslo.si/begunska-kriza/hrvaska-zacela-spuscati-prebeznike-ki-cakajo-na-srbsko-hrvaski-meji/376673,prebežniki,"
					19. oktober 2015 ob 13:08,zadnji poseg: 20. oktober 2015 ob 00:05
					Zagreb, Beograd - MMC RTV SLO","
B. T., B. V.
","Hrvaška začela spuščati prebežnike, ki čakajo na srbsko-hrvaški meji","Hrvaška je na srbsko-hrvaški meji začela spuščati prebežnike v državo in tako več tisoč čakajočim ljudem omogoča nadaljevanje poti. UNHCR je sicer opozoril, da jim primanjkuje osnovnih potrebščin. 
Potem ko sta sprejemanje prebežnikov upočasnili Hrvaška in Slovenija, je pred srbsko-hrvaškim mejnim prehodom Berkasovo - Bapska čakalo več kot 50 avtobusov, skupaj pa je po poročanju BBC-ja čakalo okoli 3.000 prebežnikov. Srbski Blic poroča, da jih hrvaški obmejni policisti spuščajo v državo v majhnih skupinah. Prebežniki so mokri, do kolen v blatu, tudi otroci so mokri in blatni, velik del čakajočih pa je vpilo ""odprite, odprite!"", še poroča Blic. Hrvaška policija naj bi vsake pol ure v državo spustila 50 ljudi. Kot poroča b92.net, naj bi takšen režim veljal do konca dneva. Meja sicer ni povsem odprta.
Več avtobusov so po prebežnike, ki jih prevažajo v začasni namestitveni center v Opatovcu, začeli pošiljati po tem, ko so razbremenili razmere v Opatovcu in so se zmanjšale gneče ob slovenski meji.
Srbske oblasti naj bi blizu Šida začele pripravljati namestitveni center za prebežnike. ""V Srbiji je trenutno ujetih več kot 10.000 prebežnikov, ki jim omejitve v nekaterih državah preprečujejo pot proti zahodu Evrope,"" je za agencijo Reuters povedala tiskovna predstavnica Visokega komisarja ZN-a za begunce (UNHCR) Melita Šunjić. ""Gre za ogromno reko ljudi, če ustavite tok, bo nekje poplavilo. In to se zdaj dogaja v Srbiji,"" je dejala in ob tem opozorila še, da primanjkuje hrane in odej ter drugih osnovnih potrebščin. 
Ob srbsko-hrvaški meji je med premraženimi prebežniki prišlo do prerivanja, saj so zaradi dežja in mraza vsi želeli streho nad glavo. Do prerivanja je prišlo tudi med policisti in prebežniki, policisti pa so napadli tudi novinarje.
""Hrvaški policisti so pridržali naše kolege. Našega snemalca in fotoreporterja AFP-ja so podrli na tla in mu vzeli fotoaparat ter ga vrgli na hrvaško stran. Tudi snemalec Reutersa je prejel lažji udarec v hrbet,"" je za TV Slovenija dejal novinar Al Džazire Đorđe Kostić.
Kaos na srbsko-hrvaški meji je sledil nedeljski odločitvi Hrvaške, da nekaterim prebežnikom ne dovoli vstopa v državo - potem ko je Madžarska zaprla svojo mejo s Hrvaško, Slovenija pa je sporočila, da je glede na svoje nastanitvene sposobnosti pripravljena sprejeti le 2.500 prebežnikov dnevno, in ne 5.000, kot je želela Hrvaška.
Sprejemanje ljudi upočasnila tudi HrvaškaNa nekem polju na zeleni meji med Srbijo in Hrvaško, po katerem so prebežniki od sredine septembra mirno prihajali iz Srbije na Hrvaško, so se tako v nedeljo naenkrat znašli hrvaški policisti in jim presekali pot. Kot so ob tem pojasnili hrvaški policisti, so kapacitete v državi polne, zato jim ne morejo dovoliti poti naprej.
Tako je tudi Hrvaška upočasnila sprejemanje ljudi na meji med Srbijo in Hrvaško, tako da je po podatkih hrvaške vlade na Hrvaško od polnoči do 9. ure zjutraj prišlo le 196 prebežnikov. V glavnem nastanitvenem centru za prebežnike v Opatovcu, ki sprejme okoli 5.000 ljudi, je po poročanju hrvaške vlade trenutno 2.453 ljudi. Hrvati so nekaj prebežnikov z avtobusi prepeljali tudi v nastanitveni center v Ježevu pri Zagrebu, ki sicer sprejme okoli 1.000 ljudi in kjer je trenutno nekaj več kot 500 ljudi. Tja so odpeljali predvsem ženske in otroke.
Konec tedna v Makedonijo vstopilo 10.000 ljudiČe Avstrija in Slovenija ne bosta pospešili sprejemanja prebežnikov, bi se Hrvaška lahko znašla v težavah. Hrvaški mediji so poročali, da je iz Grčije v Makedonijo že vstopilo še 10.000 prebežnikov, ki so zdaj na poti proti Hrvaški in bi lahko državo dosegli že danes. To je potrdila tudi policija v Skopju, ki je sporočila, da je konec tedna v Makedonijo vstopilo 10.000 prebežnikov. To je podatek do nedelje do 18. ure zvečer, podatkov o tem, koliko ljudi je v Makedonijo prišlo to noč, pa še ni. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Prebežniki, ki so prispeli na mejo ponoči, počasi prihajajo v Slovenijo
"
http://www.rtvslo.si/slovenija/cerar-pretok-prebeznikov-je-tezko-ustaviti-lahko-ga-zgolj-nadziramo/376662,prebežniki,"
					19. oktober 2015 ob 11:15,zadnji poseg: 19. oktober 2015 ob 19:27
					Ljubljana - MMC RTV SLO, STA","
G. C., L. L., Sa. J.
","Cerar: Pretok prebežnikov je težko ustaviti, lahko ga zgolj nadziramo","Premier Miro Cerar pravi, da bo Slovenija naredila vse, da bo zaustavila takšen pretok prebežnikov, ki bi Sloveniji povzročil težave. Notranja ministrica Vesna Györkös Žnidar pa opozarja, da Hrvaška dogovora s Slovenijo ne spoštuje, saj nadaljuje pošiljanje velikega števila prebežnikov na slovensko mejo.
Predsednik vlade Cerar ne verjame, da bi zaprli mejo med Avstrijo in Nemčijo, lahko pa bi zaostrili nadzor, kar bi zmanjšalo pretok prebežnikov. Če bi se to zgodilo, bo treba zmanjšati pretok tudi na meji s Hrvaško, je povedal.
.Slovenija bo naredila vse, je poudaril Cerar, da bo zaustavila takšen pretok beguncev, ki bi državi povzročil težave. Vendar se zaveda, da je tok težko ustavljati, saj imajo prebežniki jasno vizijo, kam so namenjeni, zato ga je ""mogoče le začasno zaustavljati in preusmerjati ter pomagati ljudem, ki potrebujejo oskrbo"". ""Tu je potrebno sodelovanje vseh držav."" Kot je povedal Cerar, so zaradi nadzora dotoka beguncev ves čas v stiku s sosednjimi državami.
Sprejem prebežnikov do nedelje potekal brez težavNotranja ministrica Vesna Györkös Žnidar je povedala, da je sprejem prebežnikov do nedelje potekal brez težav oz. v obsegu, ki je za Slovenijo še obvladljiv, se pravi okoli 2.500 prebežnikov na dan.
Stvari so se začele zapletati v trenutku, ko je Hrvaška začela najavljati ""tako visoko število prebežnikov, ki je za nas zunaj okvirov, ki smo jih določili, se pravi, ki so že v neobvladljivi sferi"".
Ministrica je zato takoj vzpostavila stik s hrvaškim kolegom Rankom Ostojićem in ga opozorila, da je ravnanje Hrvaške nedopustno. ""Slovenija namreč ne more sprejeti več prebežnikov, kot jih lahko oskrbi, prav tako pa prebežniki svoje poti ne bodo mogli neomejeno nadaljevati v ciljne države, torej prek Avstrije v Nemčijo,"" je poudarila Györkös Žnidarjeva.
Kljub temu naj bi okoli 14. ure do slovenske meje prišel nov vlak s približno 1.900 prebežniki. Hrvaška stran pa je trenutno neodzivna. ""Kar je za nas velika težava glede na to, da ne moremo točno predvideti, kje in koliko prebežnikov bo prišlo k nam,"" je dejala.
Hrvaška je po njenih besedah napovedala, da ima kapacitet za okoli 24.000 prebežnikov. ""Zdaj se sprašujemo, kje so te kapacitete, glede na to, da je Hrvaška zavzela izključno položaj nekakšnega prevoznika,"" je bila kritična ministrica. Na drugi strani je izrazila razumevanje do Avstrije in Nemčije, ki sta sprejeli ogromno število prebežnikov.
Avstrija ima zasedene kapaciteteGyörkös Žnidarjeva se je, kot je dejala, o tem pogovarjala z avstrijsko kolegico Johanno Mikl-Leitner, ki pa jo je obvestila, da je Avstrija že v velikih težavah, da so njihove kapacitete tako rekoč polne in da zato Avstrija večjega števila prebežnikov ne bi zmogla sprejemati.
Avstrija je po besedah Györkös Žnidarjeve nato pozneje zavzela stališče, da bo še poglobila napore. Slovenska stran bo znova stopila v stik z avstrijsko stranjo, da razrešijo vprašanja o tem, koliko prebežnikov še lahko sprejme Avstrija, da lahko Slovenija ustrezno ukrepa, tudi v odnosu s Hrvaško.
Notranja ministrica je še poudarila, da morajo vse države v regiji spoštovati dogovore in da je treba migrantsko problematiko reševati skupaj. ""Kar pomeni, da bi se Hrvaška morala začeti obračati proti Srbiji in tako naprej, da se pride do ključnega problema, glede na to, da je v Grčiji prišlo do propada sistema integriranega upravljanja meje,"" je še povedala Györkös Žnidarjeva.
Erjavec bi sprejel podobne ukrepe kot AvstrijciZunanji minister Karl Erjavec je dejal, da imajo ministri težave s Hrvaško, ki ne spoštuje dogovorov, zato meni, da mora Slovenija sprejeti določene ukrepe, pri čemer je predsedniku vlade že predlagal sprejetje enakih ukrepov, kot so jih Avstrijci. 
Sicer pa bodo pristojni ministri na sestanku s predsednikom vlade še danes pripravili načrt za morebitne ukrepe. Ti bodo po mnenju Erjavca potrebni zlasti, če bo Nemčija zaprla svoje meje in bi se tako v Sloveniji znašlo več beguncev, kot jih predvidevajo kvote.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Prebežniki, ki so prispeli na mejo ponoči, počasi prihajajo v Slovenijo
"
http://www.rtvslo.si/begunska-kriza/hrvaska-bo-se-naprej-usmerjala-prebeznike-proti-sloveniji/376654,prebežniki,"
					19. oktober 2015 ob 09:35,zadnji poseg: 19. oktober 2015 ob 17:16
					Zagreb - MMC RTV SLO, STA","
B. T., B. V.
",Hrvaška bo še naprej usmerjala prebežnike proti Sloveniji,"Hrvaški premier Zoran Milanović je napovedal, da bo Hrvaška še naprej spuščala prebežnike in jih pošiljala proti Sloveniji. Želi pa Hrvaška čim manj obremeniti slovensko infrastrukturo.
Milanović je stopil pred novinarje in dejal, da bodo prebežniki v vsakem primeru šli dalje. ""Spuščali jih bomo v državo in pošiljali proti Sloveniji. S premierjem Mirom Cerarjem se slišiva vsak dan. Ljudi vozimo na severovzhod države, da bi to kar najmanj obremenilo slovensko infrastrukturo,"" je dejal Milanović in dodal, da Hrvaška ne bo država, v kateri se bo zadrževalo večje število ljudi. ""Sprejemali bomo po 5.000 ljudi v Opatovcu. Slovenija se prilagaja položaju,"" je dejal Milanović.
Hrvaški premier je povedal tudi, da Avstrija sprejme toliko ljudi, kolikor jih pride čez mejo. ""Na Madžarsko smo lahko dnevno prepeljali tudi po 10.000 ljudi, pa so jih vsak dan poslali naprej v Avstrijo,"" je povedal premier. ""Slovenija je organizirana država. Dojeli bodo, da morajo ljudi sprejemati in jih pošiljati naprej, če ne bodo začeli prebežniki vstopati v državo nenadzorovano."" Vse imamo pod nadzorom. Naredili bomo vse, da bodo naši ljudje mirni in varni,"" pa je skušal pomiriti hrvaške državljane. 
Ostojić: Kapacitete v državi so omejeneTudi hrvaški minister za notranje zadeve Ranko Ostojić je zavrnil informacije, da Hrvaška nima več nadzora nad begunsko krizo. Kot je dejal, Hrvaška nima druge izbire, kot da usmerja ljudi proti schengenski meji. ""Prvi dan so povedali, da bodo sprejeli 8.000 ljudi v tranzitu, 24 ur zatem so dejali 5.000, na koncu 2.500, v 48 urah smo prišli do ničle. To bi pomenilo, da bi sprejem vseh ljudi ostal v breme Hrvaški,"" je ob obisku Opatovca dejal Ostojić. Dodal je, da so prebežnikom ponudili največ, kar so lahko, a so kapacitete države omejene.
Kot glavnega krivca za stanje s prebežniki je označil Grčijo. ""Če bo treba graditi ograje na mejah, bi o tem morali sprejeti skupno odločitev na ravni Evropske unije,"" je dejal.
Vlak s 1.200 prebežniki blizu RigoncMedtem je v bližino mejnega prehoda Rigonce pripeljal vlak z begunci, ki je 8. uri zjutraj odpeljal iz Tovarnika. Na vlaku na hrvaški strani je po prvih ocenah okoli 1.200 prebežnikov.
Vlak je bil sprva namenjen v Čakovec, pozneje pa je hrvaški minister Ostojić sporočil, da je vlak namenjen neposredno v Slovenijo. Vlak je Hrvaška preusmerila proti Dobovi.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Prebežniki, ki so prispeli na mejo ponoči, počasi prihajajo v Slovenijo
"
http://www.rtvslo.si/slovenija/v-enem-dnevu-v-slovenijo-prislo-vec-kot-5-000-prebeznikov/376642,prebežniki,"
					19. oktober 2015 ob 07:39,zadnji poseg: 19. oktober 2015 ob 23:37
					Ljubljana - MMC RTV SLO","
G. C., A. K. K.
",V enem dnevu v Slovenijo prišlo več kot 5.000 prebežnikov,"Slovenija dan in noč sprejema prebežnike, ki jih  po opravljenih policijskih postopkih in oskrbi odpeljejo v namestitvene centre blizu meje z Avstrijo. Ta je sprejem prebežnikov omejila.
Na slovensko mejo sta v ponedeljek prišla dva vlaka, na vsakem je potovalo okoli 1.200 prebežnikov. Z avtobusi so prebežnike pripeljali tudi na mejna prehoda Obrežje in Gruškovje, kjer jih popisujejo in postopoma odpravljajo proti Šentilju. V enem dnevu je v našo državo prišlo več kot 5.000 prebežnikov. Poleg omenjenih so policisti ustavili tudi več kot tisoč prebežnikov, ki so v državo stopili nezakonito.
Hrvaška ni spoštovala dogovorovDa Hrvaška dogovorov s Slovenijo ni spoštovala, temveč je nadaljevala pošiljanje velikega števila migrantov na slovensko mejo, kar je absolutno neprimerno, pa je opozorila povedala ministrica za notranje zadeve Vesna Györkös Žnidar. ""Slovenija v neomejene količine prebežnikov ne more privoliti."" 
 
Preberite tudi:
.
Avstrija si je premislila, sprejema prebežnike, a manj kot dan prej
.
Cerar: Pretok prebežnikov je težko ustaviti, lahko ga zgolj nadziramo
.
Hrvaška bo še naprej usmerjala prebežnike proti Sloveniji
.
V Srbiji ujetih več kot 10.000 ljudi. UNHCR: So kot reka, ki poplavlja.

"
http://www.rtvslo.si/begunska-kriza/vec-kot-tisoc-nezakonitih-prestopov-meje-v-brezicah-zavrela-kri/376640,prebežniki,"
					19. oktober 2015 ob 07:14,zadnji poseg: 19. oktober 2015 ob 22:57
					Ljubljana - MMC RTV SLO, Radio Slovenija, STA","
B. T., G. C., Sa. J., A. Č., A. K. K.
","Več kot tisoč nezakonitih prestopov meje, v Brežicah zavrela kri","V Slovenijo je v enem dnevu prišlo več kot 5.000 prebežnikov. Več jih je mejo prestopilo nezakonito, in sicer pri Zavrču, Orešju in Gibini. V brežiškem sprejemnem centru pa se je zgodil pretep med prebežniki. 
Brežiški župan Ivan Molan je zaradi prihoda večjega števila prebežnikov državo že pozval k takojšnjemu posredovanju v tamkajšnjem sprejemnem centru in na meji. Po njegovem  mnenju bi stanje namreč lahko postalo neobvladljivo in povzročilo resne posledice, saj je brežiški sprejemni center že prepoln.
Sicer pa je policija po neuradnih informacijah svojo navzočnost na brežiškem koncu že okrepila, kljub temu pa se je med prebežniki v sprejemnem centru v Brežicah zgodil pretep, ki se je polegel, ko so prebežnike začeli sprejemati na avtobuse. Vzroka za pretep naj bi bila predolgo čakanje na dežju in vrstni red za prevoz.
V pripravljenosti je tudi več policijskih oklepnikov, zaradi vse številnejših prihodov prebežnikov naj bi na mejnem prehodu Obrežje omejili tudi gibanje novinarjev.
Veliko nezakonitih prestopov mejeS Policijske uprave Novo mesto so ob tem sporočili, da so okoli 20. ure policisti na Bizeljskem izsledili skupino približno 700 tujcev, ki so nezakonito prestopili mejo na območju Orešja. O prihodu te skupine hrvaški varnostni organi slovenskih kolegov niso obvestili, so zapisali. Tujce bodo prepeljali v namestitvene centre po državi. 
Na cesti Zavrč-Ptuj je zaradi prebežnikov oviran promet. V bližini nogometnega stadiona Zavrč je namreč državno mejo nedovoljeno prestopilo okoli 1.000 prebežnikov, ki so jih tja pripeljali s 15 avtobusi. Hrvaška o njihovem prihodu Slovenije ni obvestila. Slovenski policisti so skupino okoli 650 ljudi prijeli v Zavrču, druge pa v kraju Meje. Nastanili jih bodo v nastanitvenih centrih, so sporočili s policije.
Prebežnike, ki so mejo prestopili nezakonito, so prijeli tudi v Orešju in na Gibini. Hrvaški varnostni organi so namreč ponoči z avtobusi na Gruškovje z avtobusi pripeljali 300 ljudi, vendar jih Slovenija ni sprejela. Pozneje so policisti mejne policije Dobovec pri  nezakonitem prehodu meje prijeli približno 300 ljudi, policija predvideva, da je šlo za isto skupino ljudi, ki je želela prečkati mejo na Gruškovju.
Podobno se je dogajalo v Petišovcih, kamor je prispelo šest praznih avtobusov, policisti pa so med Gibino in Razkrižjem odkrili približno 300 prebežnikov.
Slovenska policija je na Razkrižju takoj vzpostavila začasni (zasilni) sprejemni center, kjer so prebežnike oskrbeli s pomočjo prostovoljcev. Župan Razkrižja pa jim je ponudil večji šotor, kjer so lahko našli zatočišče pred dežjem.
Čez dan prispel tudi nenapovedani vlakV Dobovi pa so sprejeli tudi nov vlak s 1.200 prebežniki, o katerem prav tako niso bili obveščeni. Ministrica za notranje zadeve Vesna Györkös Žnidar je povedala, da bo slovenska policija ravnala tako kot zdaj in bo sprejemala najranljivejše skupine, torej ženske in otroke.
Ves dan poteka sprejemanje prebežnikovNa mejni prehod Obrežje je okoli 14.30 ure prispelo okoli 500 prebežnikov, ki so do slovenske meje prišli peš, Slovenija pa o njihovem prihodu ni bila obveščena.
Na Obrežje pa je v skladu z dogovorom s Hrvaško sicer danes s šestimi avtobusi prispelo 300 prebežnikov, je za Radio Slovenija poročal Jože Žura. Vse prebežnike so že odpeljali v nastanitvene centre po državi.
Prebežniki čakajo na dežju in mrazuOkoli 2. ure zjutraj je v bližino Središča ob Dravi pripeljal vlak s 1.800 prebežniki, ki so se peš napotili proti Sloveniji. 
Okoli 14.30 je iz Središča ob Dravi do nastanitvenega centra Šentilj vlak odpeljal 450 prebežnikov, ki so jih dopoldne popisali v sprejemnem centru Središče ob Dravi. V Šentilj so odpeljali tudi 315 prebežnikov, ki so jih s petimi avtobusi pripeljali z območja Policijske uprave Murska Sobota, in 80 prebežnikov, ki so jih z dvema avtobusoma pripeljali iz Dobovca, so sporočili s PU-ja Maribor. Na poti proti nastanitvenemu centru Šentilj je še 53 prebežnikov iz Brežic.
Trenutno je v šentiljskem centru nastanjenih več kot 1.388 ljudi, v centru jim nudijo hrano in drugo, po potrebi tudi zdravstveno oskrbo. Med drugim so preteklo noč nosečnico odpeljali v mariborsko porodnišnico, kjer je rodila. 
Tisti, ki na hrvaški strani meje še vedno čakajo, so nestrpni, saj si želijo čim prej nadaljevati svojo pot, je dopisniku Radia Slovenija Danijelu Posleku povedal tiskovni predstavnik mariborske policijske uprave Bojan Kitel. Del čakajočih prebežnikov se greje tako, da kurijo ogenj, številni med njimi so utrujeni in lačni, nekateri potrebujejo zdravniško pomoč.
47 prebežnikov v Sloveniji zaprosilo za mednarodno zaščitoHrvaška je po podatkih policije v Slovenijo od polnoči usmerila 5.000 prebežnikov, Slovenija je do zdaj obdelala podatke 4.531 prebežnikov, večina, 2.349, jih prihaja iz Sirije, 1.042 je Afganistancev, 694 ljudi je iz Iraka in 140 iz Pakistana, je pojasnil državni sekretar na notranjem ministrstvu Boštjan Šefic. Med popisanimi je 2.285 moških, drugi pa so ženske, otroci in mladoletniki.
Dodal je, da je v Sloveniji za mednarodno zaščito zaprosilo 47 beguncev - 22 Iračanov, sedem Irancev, šest Kosovcev, štirje Afganistanci, dva Albanca, dva Nigerijca ter Kamerunec, Maročan, Sirec in Srb.
Šefic je pojasnil, da je še v nedeljo vse potekalo po načrtih, zadeve pa so se zapletle, ko je Hrvaška na slovensko mejo pripeljala več prebežnikov, kot je bilo dogovorjeno. ""Od takrat je komunikacija s Hrvaško bolj ali manj prekinjena, njihove odzivnosti ni bilo več,"" je povedal in dodal, da so tudi danes s Hrvati poskušali vzpostaviti stik, a neuspešno. Kot še pravi, Hrvaška v nobenem primeru ne upošteva dogovorov in ravna absolutno nesprejemljivo.
Avstrija bo sprejela manj prebežnikovHrvaška je napovedala, da želi dnevno v Slovenijo poslati 5.000 prebežnikov, čeprav je Avstrija v nedeljo zvečer sporočila, da novih prebežnikov ne more več sprejemati. Nekaj ur zatem pa je avstrijsko notranje ministrstvo zagotovilo, da je Avstrija prebežnike vendarle pripravljena sprejemati še naprej. Vseeno pa naj bi jih Avstrija v prihodnje sprejemala manj, kot je bilo dogovorjeno na začetku, saj so njihove kapacitete polne.
Šefic je pojasnil, da verjame, da je tudi Avstrija v velikih težavah, saj pogosto sporoča, ""da moramo biti pri pošiljanju prebežnikov minimalni"". Je pa Šefic potrdil, da Avstrija v zadnjih dneh sprejema manj prebežnikov, kot jih je prej, kar je po njegovih besedah posledica tega, da je tudi Nemčija omejila sprejem, zaradi česar se število prebežnikov v Avstriji povečuje.
Stotine že na poti proti AvstrijiRazmere na meji med Slovenijo in Avstrijo so trenutno glede prebežniškega vala mirne in pregledne, je povedal predstavnik policije avstrijske Štajerske Fritz Grundnig. Po njegovih besedah je danes do mejnega prehoda pri Gornji Radgoni prispelo okoli 550 ljudi, pri Špiljah pa je v zbirnih mestih okoli 300 ljudi.
Od okoli skupno 1.000 beguncev so nekatere že odpeljali proti Gradcu. Grundnig je napovedal tudi nove prihode prebežnikov v prihodnjih dneh, a dokler bodo prihajale skupine okoli več sto beguncev, ne pričakuje večjih težav.
S Policijske uprave Maribor so sporočili, da so avstrijski varnostni organi čez dan sprejeli 1.319 ljudi.
Predstavnica UNHCR-ja: Policija si prizadeva za čim hitrejši postopekStvari potekajo počasneje, kot bi si želeli, a slovenska policija zagotavlja, da skušajo postopke izpeljati hitro, kot je to le mogoče, je o najnovejših razmerah zaradi zastoja pri prehodu beguncev čez slovensko-hrvaško mejo za STA povedala predstavnica Visokega komisariata ZN-a za begunce (UNHCR) v srednji Evropi Caroline Van Buren. ""Bila sem na meji, ko je vlak prišel okoli dveh zjutraj. Policija je potrdila, da bodo lahko vstopili v Slovenijo, vendar postopoma in z zamikom. Vzeli so 150 ljudi, nato naslednjih 300, saj policija postopke registracije opravlja v skupinah,"" je dejala Van Burnova.
Amnesty International: To je kršitev človekovih pravicZaradi ravnanja slovenskih in hrvaških oblasti z okoli 1.800 prebežniki je protestiral Amnesty International (AI). ""Ljudje so tako ostali ujeti v vmesnem prostoru med nadzornima točkama. Deževalo je in niso imeli nobenega zatočišča. Med njimi so bili otroci, dojenčki, ki so se skrivali pod pelerinami, ki so jih dobili na Hrvaškem. Bili so lačni, hrane ni bilo, prav tako ne zdravniške oskrbe. Sedeli so pod drevesi,"" je položaj opisala Černušakova. ""To je kršitev človekovih pravic,"" je poudarila. AI sicer hrvaške in slovenske oblasti poziva, da naj nemudoma poiščejo učinkovite rešitve, saj se prebežnikom, ki že čakajo na vstop v Slovenijo, lahko kmalu pridružijo še tisoči.
 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Prebežniki, ki so prispeli na mejo ponoči, počasi prihajajo v Slovenijo
"
http://www.rtvslo.si/slovenija/hrvaska-zeli-posiljati-5-000-prebeznikov-avstrija-jih-lahko-sprejme-1-500/376616,prebežniki,"
					18. oktober 2015 ob 16:02,zadnji poseg: 18. oktober 2015 ob 16:53
					Ljubljana - MMC RTV SLO","
G. C.
","Hrvaška želi pošiljati 5.000 prebežnikov, Avstrija jih lahko sprejme 1.500","""Hrvaška zahteva, da Slovenija sprejeme 5.000 migrantov dnevno, Avstrija pa jih dnevno ne more sprejeti več kot 1.500,"" je o stališčih sosednjih držav glede sprejema in prevoza prebežnikov povedal državni sekretar Boštjan Šefic.
""V tem trenutku je vse pod nadzorom in v skladu z našimi načrti. Resnično mislim, da je sistem uigran in uspešno obvladuje vse izzive, s katerimi se preko dneva srečujemo,"" je povedal državni sekretar na notranjem ministrstvu Boštjan Šefic in dodal, da so za zdaj obdržali okvirni cilj sprejema okoli 2.500 prebežnikov.
Slovenija je tako danes sprejela vlak s 1.800 prebežniki, na mejnem prehodu Obrežje pa se popoldne pričakuje prihod od 300 do 350 prebežnikov s sedmimi avtobusi. Zato je Slovenija že zavrnila oz. ni dala soglasja za prihod novega vlaka iz Hrvaške s 1.800 prebežniki. 
Šefic je poudaril, da Hrvaška zahteva, da bi Slovenija sprejela okoli 5.000 prebežnikov dnevno, Avstrija pa na drugi strani opozarja, da ne more sprejeti več kot 1.800 migrantov. Če bi Hrvaška dnevno proti Sloveniji odpeljala 5.000 migrantov, bi kmalu nastala razlika okoli 3.500 prebežnikov.
Kar pomeni, da bi bil odliv precej manjši kot sprejem in v zgolj desetih dneh bi bilo v Sloveniji nastanjenih več kot 30.000 prebežnikov. Šefic je dejal, da ima Slovenija pripravljene scenarije za takšno situacijo, vendar potem ne bi mogli govoriti o nemotenem delovanju.
Državni sekretar z MNZ-ja je tudi razkril, da bi težave nastale s tem, ko bi Hrvaška prebežnike namestila v namestitvene centre v okolici Zagreba, kar bi lahko pomenilo ""razlitje migrantov"". ""Prav bi bilo, da Hrvaška kot članica EU-ja sledi osnovnim principom, katerim smo vsi zavezani,"" je še poudaril Šefic, ki meni, da bi določene ukrepe morale sprejeti tudi Makedonija, Srbija in Hrvaška, v Grčiji pa bi se moral vzpostaviti sistem, da se že tam zavrnejo tisti prebežniki, ki ne izpolnjujejo zahtev za mednarodno zaščito.
Zavračanje hrane, gore odpadkovVodja civilne zaščite Srečko Šestan je povedal, da se je prvič zgodilo, da so prebežniki zavračali hrano, saj so želeli čim prej priti čez mejo. Velike težave so tudi z veliko količino odpadkov, ki jih morajo za prebežniki zbirati prostovoljci. Zato nameravajo prebežnike v prihodnje zaprositi, da odpadke odmečejo na za to predvidena mesta (koši za odpadke, zabojniki …), da bi imeli čim manj dela z njimi. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Slovenija popisuje prebežnike, večje skupine že odhajajo v Avstrijo
"
http://www.rtvslo.si/begunska-kriza/na-hrvaskem-caka-5-200-prebeznikov-na-pot-proti-sloveniji/376601,prebežniki,"
					18. oktober 2015 ob 12:12,zadnji poseg: 18. oktober 2015 ob 20:00
					Budimpešta, Zagreb, Berlin - MMC RTV SLO, Reuters, STA","
B. T., K. Št.
",Na Hrvaškem čaka 5.200 prebežnikov na pot proti Sloveniji,"Nov vlak s prebežniki bo v Čakovec prispel ob polnoči, medtem pa v preobremenjenem namestitvenem centru v Opatovcu na prevoz do Slovenije čaka 5.200 ljudi.  
Vlaki s prebežniki iz Tovarnika hrvaške oblasti vozijo v Čakovec, od tam pa z avtobusi do mejnih prehodov Gruškovje-Macelj ter Petišovci-Mursko Središče. 
Iz nastanitvenega centra v Opatovcu poročajo o preobremenitvi - na prevoz v Slovenijo od tam čaka 5.200 ljudi, poroča portal vecernji.hr. V petek ponoči je v hrvaško vstopilo 6.182 prebežnikov, v namestitvenem centru v Opatovcu pa jih je več kot 2.500. Od začetka prebežniškega vala je na Hrvaško vstopilo 192.529 prebežnikov.
Po neuradnih informacijah je Grčija v Srbijo spustila okoli 10.000 ljudi, ki bi lahko dosegli meji s Hrvaško v ponedeljek zjutraj, je zapisal hrvaški portal 24sata. Medtem pa 40 avtobusov s prebežniki že več ur čaka na srbsko-hrvaški meji. Hrvaška je hotela v Slovenijo dnevno poslati 5.000 prebežnikov, a je Slovenija sporočila, da bo sprejela 2.500 prebežnikov dnevno, saj je Avstrija sporočila, da bo sprejela 1.500 prebežnikov na dan. 
Samo danes na Hrvaško že 900 ljudiPreusmeritev prebežniškega toka se je zgodila v soboto zjutraj, ko je Madžarska zaprla mejne prehode s Hrvaško. Kot trdi, je to storila zato, da bi izločila ekonomske migrante, vsem tistim, ki imajo ustrezne dokumente, pa bodo omogočili, da vložijo prošnjo za azil. Tudi redni promet čez mejo poteka brez omejitev.
Milanović: Nihče nas ne bo zafrknilHrvaška je zato začela izvajati načt C - preusmeritev prebežnikov do Slovenije. ""Nam bo v tej zgodbi zadnjim spodrsnilo, verjemite mi,"" pa je dejal hrvaški premier Zoran Milanović v Tinjanu, kjer se je udeležil sejma pršuta. ""Zdaj smo malo pametnejši, glede na to, da smo že od začetka delali tako, kot je treba, tudi v odzivu na vlado v Beogradu. Ker smo vedeli, kaj delamo in za kaj gre. S tem se zdaj soočamo normalno in soočali se bomo do konca. Nihče nas ne bo zafrknil,"" je še dejal. Spomnil je, da ne Slovenija ne Avstrija na svojih mejah nimata žice, kot jo ima Madžarska. Dokler bo tako, ljudi ne bo mogoče zaustaviti, saj ""ljudi lahko zaustavi reka ali ograja"".

Ograja na meji med Avstrijo in Nemčijo?Vodja sindikata nemških policistov Rainer Wendt pa se je medtem zavzel za postavitev ograje na meji z Avstrijo, da bi tako omejili dotok beguncev v državo. ""Če želimo resnično izvajati nadzor na meji, potem bi morali vzdolž nemške meje postaviti ograjo,"" je povedal v pogovoru za Welt am Sonntag in dodal, da tudi načrtovanih tranzitnih območij ne bo mogoče vzpostaviti brez ograje.
Signal ""pridite vsi sem"" je za Nemčijo nevzdržen, je prepričan Wendt. ""Naš notranji red je ogrožen. Smo pred socialnimi nemiri. Vsi bi morali zdaj potegniti zasilno zavoro,"" je posvaril Wendt in namignil, da je to odgovornost predvsem nemške kanclerke Angele Merkel. Dodal je še, da bi postavitev meje verjetno sprožila verižno reakcijo in bi se za to odločila tudi Avstrija na meji s Slovenijo.
Merklova na obisk v CarigradNemška kanclerka Angela Merkel se je medtem v Carigradu sešla s turškim premierjem Ahmetom Davutoglujem in zavzela za hitrejšo vizumsko liberalizacijo za Turčijo, če bo s turške strani prišlo tudi do hitrejšega sprejema sporazuma o vračanju nezakonitih prebežnikov. Davutoglu pa je pohvalil ""boljši pristop"" EU-ja pri delitvi bremena beguncev s Turčijo.
 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Na Obrežju pričakujejo avtobuse z okoli 300 prebežniki
"
http://www.rtvslo.si/slovenija/slovenija-za-danes-koncala-sprejem-prebeznikov-v-cakovec-vlak-s-1-200-ljudmi/376584,prebežniki,"
					18. oktober 2015 ob 06:43,zadnji poseg: 18. oktober 2015 ob 17:58
					Ljubljana - MMC RTV SLO, STA","
A. K. K., G. C.
","Slovenija za danes končala sprejem prebežnikov, v Čakovec vlak s 1.200 ljudmi","Slovenija je za danes končala sprejem prebežnikov. V Čakovcu opolnoči pričakujejo vlak, ki bo iz Tovarnika pripeljal približno 1.200 ljudi. V šestih avtobusih, ki so iz Opatovca krenili proti Obrežju, pa je še okoli 300 ljudi, poroča HRT.
Slovenija ni dala soglasja za sprejem prebežnikov z vlaka, odpovedala pa je tudi sprejem prebežnikov, ki bi morali na Obrežje prispeti v poznih večernih urah. V Slovenijo je tako danes vstopilo 2.100 prebežnikov, največ, kar 1.200, v Središču ob Dravi.
Kot je dejal državni sekretar na notranjem ministrstvu Boštjan Šefic, si Hrvaška želi, da bi Slovenija na dan sprejela 5.000 ljudi, vendar je na drugi strani Avstrija, ki ne more sprejeti več kot 1.500 ljudi na dan. Slovenija ostaja pri 2.500 prebežnikih na dan.
Preberite tudi: 
Avstrija obvestila Slovenijo, da ne more več sprejemati prebežnikov
Prebežniki še množično vstopajo na Hrvaško, center v Opatovcu poln 
Šefic: Zadeve so pod nadzorom 
Šefic je glede strukture prebežnikov dejal, da so med njimi večinoma ženske, mladoletnih je nekaj več kot 500. Prihajajo iz Sirije, Pakistana, Afganistana in Iraka. Za mednarodno zaščito so do zdaj zaprosili štirje ljudje.  

"
http://www.rtvslo.si/slovenija/vlada-policistom-bo-po-potrebi-pomagala-tudi-vojska/376533,prebežniki,"
					17. oktober 2015 ob 11:08,zadnji poseg: 17. oktober 2015 ob 17:45
					Ljubljani - MMC RTV SLO, STA","
A. K. K., G. C.
",Vlada: Policistom bo po potrebi pomagala tudi vojska,"""Slovenija ni v izrednem stanju. Slovenska vojska bo zgolj pomagala policiji pri njenem delu,"" je po seji vlade povedal premier Miro Cerar.
""Vlada je danes sklenila, da bo Slovenska vojska pomagala policiji pri nadzoru meje,"" je po končani seji vlade na temo nove množice prebežnikov, ki so bili po madžarskem zaprtju svojih meja, ponovno preusmerjeni v Slovenijo, povedal predsednik vlade Miro Cerar.
""Slovenija si ne želi Evrope zidov, a ukrepe bomo stopnjevali glede na ukrepe drugih držav,"" je dodal in povedal, da bodo slovenski vojaki zgolj pomagali policistom in da aktivacija vojske ne pomeni, da v Sloveniji vlada izredno stanje. Ravno nasprotno, vlada skuša s tem umiriti razmere. Vojska pa naj bi policiji nudila logistično podporo, prevoze, sredstva za opazovanje (helikopterji) …
Državni sekretar na MNZ-ju Boštjan Šefic je povedal, da bi vojsko angažirali v primeru, ko bi prihajalo do večjih prehodov prek t. i. zelene meje in policija ne bi mogla več učinkovito obvladovati položaja.
Če bo aktivirana vojska, vojaki ne bodo nameščeni neposredno ob meji, temveč v notranjosti obmejnega pasu. ""Vojaki ne bodo imeli policijskih pooblastil in lahko izključno pomagajo pri delovanju policije, še posebej tam, kjer jim primanjkuje resursov,"" je dejal Šefic in dodal, da za zdaj ni nobene potrebe za angažiranje vojske.
Foto: Prvi avtobusi s prebežniki že v Sloveniji 
Madžarska zaprla mejo za ekonomske migrante pri Botovu
Šefic je tudi povedal, da trenutno vse dejavnosti pokrivajo z rednimi policijskimi enotami, specialci za zdaj niso bili aktivirani.
Za nedeljo zjutraj je po njegovih besedah najavljen še en vlak migrantov, vendar jih Slovenija ne bo sprejela. Slovenija se je odločila, da bo dnevno sprejela največ 2000 do 2500 migrantov, nove migrante pa bo sprejemala šele, ko jih bo določen del odšel v Avstrijo.
""Kolegom na hrvaški strani smo razložili, da želimo imeti nadzor nad sprejemanjem in da bomo sprejeli le toliko migrantov, ki jih lahko oskrbimo,"" je dejal. Izrazil je upanje, da bo Hrvaška to razumela: ""Ne pričakujem, da bi šla Hrvaška v smeri, da bodo ljudi preprosto spuščali.""
Slovenija lahko po besedah Šefica takšno frekvenco migrantov zdrži kar nekaj časa, težava pa bi nastopila, če bi jih Nemčija in Avstrija prenehali sprejemati. ""Potem bi morali začeti razmišljati o bolj trajnih nastanitvah in strukturi, ki bi trajnejše skrbela za njih,"" je dejal
Sestanek sveta za nacionalno varnostPred vladno sejo se je sešel tudi svet za nacionalno varnost. Kaj so se dogovorili, ni bilo znano. Predsednik SDS-a Janez Janša pa je že pred sejo kritiziral odločitev, da država ne sprejme pomoči Nemčije glede varovanja meje.
""Slovenija dela veliko napako, ker ni sprejela ponujene pomoči Nemčije glede varovanja meje,"" je Janša dejal pred sestankom sveta za nacionalno varnost. Sam namreč meni, da bi bilo to potrebno, ker bo tokrat v našo državo prišlo več prebežnikov kot v prejšnjem begunskem valu. Zaradi tega lahko pride do neobvladljivih razmer, je še dodal.
Železniški potniški promet s Hrvaško ostaja ustavljen, državni sekretar Šefic pa je povedal, da bodo prek meje danes spustili turistični vlak s tujimi turisti.  
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Foto in video: Slovenija skupino prebežnikov že predala Avstriji, novi na poti.
"
http://www.rtvslo.si/svet/madzarska-bo-uvedla-zacasni-nadzor-na-meji-s-slovenijo/376525,prebežniki,"
					17. oktober 2015 ob 09:11,zadnji poseg: 17. oktober 2015 ob 19:37
					Beograd/Budimpešta/Ljubljana/Zagreb - MMC RTV SLO","
K. Št., B. T.
",Madžarska bo uvedla začasni nadzor na meji s Slovenijo,"Madžarska bo spet uvedla začasni nadzor na madžarsko-slovenski meji, saj naj bi vlada dobila informacije, da bodo prebežnike v Sloveniji usmerjali tudi na to mejo. 
Madžarski zunanji minister Peter Szijjarto je sporočil, da bo uvedba nadzora na meji potekala v skladu s schengenskim sporazumom in da bo ukrep v veljavi, dokler bo obstajala potreba po njem. ""Akcija je bila izvedena v okviru Schengenske konvencije in ostaja v veljavi tako dolgo, kot bo treba,"" je dejal Szijjarto in dodal še. da je madžarska vlada o tem obvestila slovensko zunanje ministrstvo in Evropsko komisijo. 
Tudi tiskovni predstavnik madžarske vlade Zoltan Kovacs je dejal, da jih je k uvedbi začasnega nadzora na meji s Slovenijo navedel prihod 150 prebežnikov na slovensko stran meje pri Dolgi vasi. Je pa glavni svetovalec madžarskega premierja Gyorgy Bakondi povedal, da nobeden od teh beguncev ni vstopil na madžarsko ozemlje, saj so vse prepeljali proti Avstriji. 
Madžarska zaprla mejoMadžarska je po napovedih v noči na soboto 40 minut po polnoči iz Tovarnika sprejela še zadnjo skupino 1.500 prebežnikov in nato zaprla mejo Botovo, ki jo nadzoruje vojska, opremljena z vodnimi topovi. Med prebežniki, ki so jih iz Tovarnika na Hrvaškem prepeljali na Madžarsko, je veliko otrok, mnogi so bili vidno izčrpani in bolni, poroča hrvaški portal index.hr. Poleg policije mejo varuje tudi madžarska vojska in vojska držav Višegrajske skupine - Češka je na poslala 21 vojakov. Mejni prehod pri Botovu je do zdaj prečkalo 140.000 prebežnikov, ki so jih hrvaške oblasti prepeljale s 93 izrednimi vlaki, pa piše hrt.hr.
Bodeča žica in vodni topoviZeleni mejni prehod z Madžarsko je tako popolnoma zaprt, obdali so ga tudi z bodečo žično ograjo, v pripravljenosti imajo vodne topove. Madžarske oblasti so sporočile, da je meja zaprta le za prebežnike, ki nimajo ustreznih dokumentov, medtem ko bo redni promet na mejnem prehodu potekal neovirano. Uradna mejna prehoda Beremend in Letenje ostajata odprta le za tiste z veljavnimi dokumenti, ki bodo tudi lahko zaprosili za azil.
Madžarsko mejo je od začetka prebežniškega vala prestopilo več kot 378.000 prebežnikov, do konca leta jih bo predvidoma od 600.000 do 700.000, hrvaško pa 183.564.
Prebežniki na Hrvaškem so se na spremembo poti dobro odzvaliNa Hrvaško je samo danes vstopilo 5.220 prebežnikov, v začasnem sprejemnem centru v Opatovcu pa jih je trenutno 2.748. Prebežniki, ki po prihodu iz Srbije v Tovarniku čakajo na svojo pot proti zahodni Evropi, so se na preusmeritev poti iz Madžarske preko Slovenije odzvali mirno in niso postavljali vprašanj, saj jim je pomembno samo to, da pridejo do svojega cilja, to je Nemčije. 
Hrvaški premier Zoran Milanović je dejal, da ima vlada vse pod nadzorom in da je s slovenskimi oblastmi lažje sodelovati kot z madžarskimi. ""Dobro vem, kaj je Slovenija, kaj so njihove službe, kako se pogovarja z Mirom Cerarjem. Včeraj smo se večkrat slišali, enako dan prej, imamo stalne stike, s temi ljudmi je to mogoče. In oni lahko mnogo učinkoviteje in hitreje od Madžarov zgradijo žico. Stvar je le v tem, da je to v Sloveniji enostavno nesprejemljiv način obnašanja,"" je povedal Milanović.
Ob tem je povedal še, da je v Bruslju dobil potrditev, da gradnja zidov na meji ni ustrezna rešitev za reševanje problema prebežnikov, ki prihajajo v Evropo. Povedal je, da je voditelje Nemčije, Avstrije in Švedske vprašal, če naj Hrvaška tako kot Madžarska na meji postavi ograjo, pa so mu odgovorili, da ne. ""Vprašal sem jih, ali so za to, da zgradimo zid. Odgovorili so mi, naj tega ne počnemo,"" je povedal.
Nadzor na meji okrepila tudi AvstrijaNadzor na meji s Slovenijo je že sredi septembra uvedla tudi Avstrija, zdaj pa bo nadzor še okrepila. Avstrija tako zaradi okrepljenega nadzora veča število policistov in vojakov na meji s Slovenijo, na avstrijsko Štajersko je tako že prispelo dodatnih 160 vojakov, s čimer se je njihovo število povečalo na 460.
Medtem ko so na avstrijskem Koroškem do zdaj sistematično izvajali nadzor le na mejnih prehodih pri predoru Karavanke in prelazu Ljubelj, bodo danes ob 20. uri uvedli tudi nadzor na prehodih Lavamünd (Labod)-Vič, Seebergsattel-Jezerski Vrh, Grablach-Holmec in Korensko sedlo, je povedal tiskovni predstavnik policije Rainer Dionisio.
Tudi na Štajerskem bodo okrepili nadzor, in sicer na prehodih Radgona-Gornja Radgona, Mureck-Trate in Šentilj. Namestnik vodje deželne policije Manfred Komericky je v pogovoru za časopis Kleine Zeitung dejal, da bi Šentilj lahko postal ""novi Nickelsdorf"".
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Foto in video: Vlak s 1.800 prebežniki v Čakovcu, večina naprej proti Središču ob Dravi
"
http://www.rtvslo.si/slovenija/foto-in-video-skupina-prebeznikov-tudi-cez-obrezje/376522,prebežniki,"
					17. oktober 2015 ob 06:48,zadnji poseg: 17. oktober 2015 ob 22:46
					Ljubljana - MMC RTV SLO","
A. K. K., K. Št., B. R.
",Foto in video: Skupina prebežnikov tudi čez Obrežje,"Na Gruškovje, Petišovce in Obrežje so avtobusi nocoj prepeljali po 300 prebežnikov, medtem ko jih je z vlakom iz Čakovca v Središče ob Dravi prispelo 1.200. Na Obrežje je okoli 22. ure prispela še ena skupina 300 prebežnikov.  
Prebežnike bodo v sprejemnih centrih ob meji registrirali, nato pa jih bodo prepeljali v nastanitvene centre v Šentilju ob meji z Avstrijo in v Gornjo Radgono. V Čakovec je Hrvaška že napotila nov vlak, vendar se še ne ve, ali bodo sosedje s prevozom do slovenske meje počakali do jutri, kot je prosila slovenska policija, je poročala TV Slovenija.
V Slovenijo je že zjutraj prišlo 600 prebežnikov, 300 na mejni prehod Petišovci in 300 na Gruškovje. Okoli 500 so jih prepeljali v ogrevano šotorišče v Šentilj, od koder so postopoma odšli v Avstrijo.  
- Policistom bo po potrebi pomagala tudi vojska
- Madžarska bo uvedla začasni nadzor na meji
Potem ko je Madžarska ponoči zaprla mejo za prebežnike, je Hrvaška začela usmerjati prebežnike proti Sloveniji. Kot je povedal državni sekretar na ministrstvu za notranje zadeve Boštjan Šefic, nihče izmed teh migrantov v Sloveniji ni zaprosil za mednarodno zaščito. Vstopne točke v Slovenijo so tri: Petišovci, Gruškovje in za železniški promet Središče ob Dravi, izstopni pa sta dve - Gornja Radgona in Šentilj, kjer lahko sprejmejo večje število beguncev. Po potrebi bodo prebežnike sprejemali tudi na mejnem prehodu Obrežje. Šefic je dodal, da je današnje sprejemanje prebežnikov potekalo brez težav in da vse dejavnosti opravljajo redne policijske enote.

"
http://www.rtvslo.si/evropska-unija/hrvati-z-nacrtom-c-avstrijci-bodo-se-poostrili-nadzor-na-meji/376486,prebežniki,"
					16. oktober 2015 ob 15:08,zadnji poseg: 17. oktober 2015 ob 08:43
					Ljubljana - MMC RTV SLO, Reuters, STA","
Al. Ma., K. Št.
",Hrvati z načrtom C; Avstrijci bodo še poostrili nadzor na meji,"Po zaprtju madžarske meje bo Hrvaška začela izvajati načrt C in prebežnike usmerjati na železniški in cestni mejni prehod v Murskem Središću (Petišovci) ter mejni prehod Macelj (Gruškovje). Avstrija bo še poostrila nadzor na meji s Slovenijo.
Hrvati bodo prebežnike z vlakom vozili z meje s Srbijo do Čakovca in nato z avtobusi naprej do omenjenih mejnih prehodov, je po poročanju portala index.hr dejal hrvaški zunanji minister Ranko Ostojić.
""Begunski koridor bomo preusmerili proti Sloveniji, potem ko je Madžarska napovedala, da ne bo več sprejemala migrantov in beguncev, ki smo jih prevažali proti Madžarski,"" je dejal Ostojić. Povedal je, da na ta način Hrvaška začenja izvajati plan C, o katerem ni bilo dogovora s Slovenijo, ker je to hrvaški načrt, je izjavo povzela hrvaška televizija (HTV).
Prekinjen železniški promet s Hrvaško; Erjavec: pripravljeni smo.Slovenija bi v primeru zaprtja madžarsko-hrvaške meje vzpostavila ""maksimalni nadzor"".Različni pozivi politike glede zaprtja madžarske meje
Povedal je, da bodo v skladu z dogovorom med hrvaško in slovensko policijo begunce prepeljali do Petišovcev in Gruškovja. Za zdaj naj bi Slovenija sprejela 300 ljudi na Gruškovju, 300 na cestnem mejnem prehodu Petišovci in 1200 na železniškem mejnem prehodu Petišovci, je poročala hrvaška tiskovna agencija Hina.
Na spletni strani hrvaške vlade je zapisano, da ima Hrvaška ob morebitnem zaprtju hrvaško-madžarske meje načrt C, ki naj bi bil pripravljen v dogovoru s Slovenijo. ""Po včerajšnjih pogovorih v Bruslju sta se danes hrvaški in slovenski premier Milanović in Cerar po telefonu večkrat pogovarjala o aktualnem položaju z begunci. Hrvaška vlada ima že od prej pripravljen načrt C, ki je v dogovoru s Slovenijo. Ob morebitnem madžarskem zaprtju meje bo začela Hrvaška izvajati ta načrt v stalni koordinaciji s Slovenijo,"" so zapisali na spletni strani. A tako slovenski zunanji minister Karl Erjavec kot ministrica za notranje zadeve Vesna Györkös Žnidar sta na tiskovni konferenci dejala: ""Načrt C ne obstaja"". Nekaj ur pozneje pa je za hrvaški televizijski Dnevnik zunanja ministrica Vesna Pusić izjavila: ""Načrt C nima nikakršne zveze s Slovenijo, temveč s pripravo Hrvaške na dogodke ... Če svoje meje zapreta Nemčija in Avstrija, jih mora tudi Hrvaška, druge alternative ni.""
Avstrijci bodo okrepili nadzor na meji s SlovenijoNa avstrijskem Koroškem bodo še okrepili mejni nadzor, ki so ga doslej izvajali na mejnih prehodih Karavanke in prelazu Ljubelj, v soboto zvečer ob 20. uri pa bodo nadzor še razširili. Odslej bodo nadzor izvajali tudi na prehodih Lavamünd (Labod) - Vič, Seebergsattel - Jezerski vrh, Grablach - Holmec in Korensko sedlo. Na območje nameravajo poslati še približno 50 policistov z Dunaja, Tirolske in s Predarlskega.
Tudi na Štajerskem bodo okrepili nadzor, in sicer na prehodih Radgona-Gornja Radgona, Mureck-Trate in Šentilj. Tu bodo policijske vrste dodatno okrepili policisti iz Dunaja, spodnje Avstrije in zgornje Avstrije.
Spomnimo, hrvaški načrt A je pomenil prerazporejanje prebežnikov po sprejemnih centrih po državi, kar je država izvajala le dva dni, saj je hitro prešla na izvajanje načrta B - prebežnike je z vlaki prevažala do madžarske meje. Na Hrvaško je od polnoči do 15.00 danes v državo vstopilo 4.193 prebežnikov, od začetka prihajanja prebežnikov pa več kot 185.000.
Madžarska opolnoči zapira mejo s HrvaškoMadžarski mejni prehodi bodo po polnoči delovali še naprej, le da bodo na njih izvajali strožji nadzor. Vzpostavili bodo tudi dve tranzitni območji ob mejnih prehodnih Beremend-Baranjsko selo in Letenye (Letina)-Goričan, kjer bodo lahko prebežniki zaprosili za azil. V Budimpešti pričakujejo, da bodo zadeve potekale podobno kot po zaprtju madžarsko-srbske meje pred mesecem dni. Od 15. septembra, ko je Madžarska zaprla mejo s Srbijo, je v državo iz Hrvaške vstopilo okoli 170.000 prebežnikov.
Odločitev za zaprtje meje je sprejel madžarski svet za nacionalno varnost. Premier Viktor Orban je po vrhu EU-ja v Bruslju poudaril, da so vsi pogoji za zaprtje meje s Hrvaško izpolnjeni in da lahko na tej meji zagotovijo enako stopnjo zaščite kot na meji s Srbijo. Ponovil je tudi, da so države Višegrajske skupine Madžarski zagotovile, da ji bodo pomagale pri zaščiti meje, tudi z vojsko. Na Madžarsko je v četrtek prispelo 4.808 prebežnikov, večina iz Hrvaške.
V soboto zasedanje sveta za nacionalno varnostKer bo Madžarska opolnoči zaprla mejo s Hrvaško, je pričakovati, da se bo val prebežnikov preusmeril čez Slovenijo. Po podatkih madžarskih organov je prek meje s Hrvaško v zadnjem času k njim dnevno prihajalo od 5.000 do 8.000 ljudi. ""Slovenija je pripravljena, na ukrepe se intenzivno pripravlja,"" je ob robu vrha EU-ja v Bruslju zagotovil slovenski premier Miro Cerar in dejal, da mora Slovenija v tem primeru poskrbeti za varnost ter biti hkrati humanitarna in solidarna.
Slovenija ima za večji prihod prebežnikov pripravljene vse mogoče zmogljivosti, pripravljeni sta policija, civilna zaščita, v ozadju se lahko vključi tudi vojska, seveda zgolj v logističnem smislu kot pomoč, je pojasnil premier. Tudi drugi pristojni v Sloveniji so že pretekle dni zagotavljali, da je Slovenija na morebitni drugi val beguncev pripravljena. Slovenija ima po podatkih policije v pripravi približno 7500 mest v namestitvenih in sprejemnih centrih po državi. 
Pusić: zapiranje meje ni rešitevHrvaška zunanja ministrica Vesna Pusić je presodila, da Madžarska ne more rešiti begunske krize z zapiranjem meje s Hrvaško, tako kot Hrvaška tega ne more doseči z zapiranjem meje s Srbijo. Skupno rešitev na ravni EU-ja pričakuje tudi njen češki kolega Lubomir Zaoralek, ki je danes v Zagrebu. Na sedežu hrvaške diplomacije je potrdil, da je Češka poslala 21 vojakov na pomoč madžarski pri reševanju begunske krize. Zanikal je, da bi češki vojaki nadzirali madžarsko schengensko mejo, in pojasnil, da so jih namestili približno 60 kilometrov od meje s Srbijo. Ob tem se je izognil neposrednemu odgovoru na novinarsko vprašanje, ali Praga podpira načrte Budimpešte, da bo zaprla madžarsko mejo za begunce.  
 
"
http://www.rtvslo.si/slovenija/vsi-migranti-niso-zrtve-trgovine-z-ljudmi/376484,prebežniki,"
					16. oktober 2015 ob 14:27,zadnji poseg: 16. oktober 2015 ob 15:24
					Ljubljana - MMC RTV SLO","
Gregor Cerar
","""Vsi migranti niso žrtve trgovine z ljudmi""","Prisilno delo, prisilna prostitucija, prisilno beračenje, prisilne poroke, nelegalna trgovina z organi in krvjo, nelegalne posvojitve, služabništvo, so oblike izkoriščanja pri trgovanju z ljudmi.
Množice prebežnikov z juga proti srednji in severni Evropi, katerih ščepec smo nedavno lahko okusili tudi v Sloveniji, so še vedno zelo aktualna tema. Še posebej zaradi dejstva, da bi se lahko ob zapiranju meja v sosednjih državah pripetil množični prihod prebežnikov na slovenske meje. Ali gre pri množičnih migracijah tudi za trgovino z ljudmi ali gre zgolj za tihotapljenje beguncev ter kako prepoznati žrtve trgovine z ljudmi, je skušal odgovoriti posvet, ki ga je pripravila medresorska delovna skupina za boj proti trgovini z ljudmi in vladni urad za komuniciranje.
Pri trgovanju z ljudmi po besedah Sandija Čurina z MNZ-ja, sicer nacionalnega koordinatorja za boj proti trgovini z ljudmi, v Sloveniji največkrat pomislimo na prisilno prostitucijo, vendar obstajajo tudi številni drugi primeri prisilnega dela. Vodja kriminalistov, specializiranih za pregon organiziranega kriminala, Tomaž Peršolja je pojasnil bistvene razlike med trgovino z ljudmi in tihotapstvom ljudi.
Tako so za trgovanje z ljudmi značilne tri faze. Najprej gre za pridobivanje žrtev, nato sledi prevoz na izbrano lokacijo ter izkoriščanje žrtve. Pri tihotapljenju ljudi pa si ljudje sami poiščejo kriminalne združbe, da jim pomagajo pri ilegalnem prehodu meje. ""Žrtev tihotapstva si sama želi, da jo nekdo ilegalno prepelje iz točke A do točke B,"" je dejal in dodal, da pri sedanjem migracijskem valu še ne moremo trditi, da so vsi migranti žrtve trgovine z ljudmi. Njihova želja je bila, da pridejo v ciljne države, kjer pričakujejo boljše življenje kot v kriznih in vojnih območjih. Šele pozneje pa se bo videlo, ali bodo morda morale vračati denar, ki so si ga morebiti izposodile za potne stroške, na nehumane načine. To pa bodo morali preiskovati organi pregona ciljnih držav.
Trgovina z ljudmi pred našimi očmiVodja konzularne službe na MZZ-ju Andrej Šter je opozoril na drugo obliko trgovine z ljudmi, ki se odvija pred našimi očmi, izkoriščanje delavcev. ""Verjetno ste šli mimo nemške ambasade, tam stojijo možakarji, ki čakajo, da jih bo nekdo odpeljal v Nemčijo. To je izkoriščanje ljudi in dajanje lažnih obljub,"" je opozoril Šter, saj so znani številni primeri, ko so posredniki odpeljali ljudi na delo v tujino, nato pa jim niso izplačali vsega dela, ki so ga opravili.
Šter je tudi povedal, da so uslužbenci nemškega veleposlaništva začeli vzpostavljati ""red"" pri izdaji dokumentov. Zaradi tega pa se po njegovih besedah že pritožujejo uveljavljena slovenska podjetja, ki so zaznala, da ne zaslužijo več toliko kot prej. Posebnost tovrstnega trgovanja z ljudmi je, da so skoraj vse faze (novačenje delavcev, prevoz, organizacije dela …) legalne, končni učinek pa je vse prej kot legalen.
Množica otrok brez starševskega spremstvaFranci Zlatar, ki se pri nevladni organizaciji Slovenska filantropija posveča migracijam, je razkril, da je med prebežniki veliko število otrok, ki potujejo brez spremstva staršev. Tako naj bi jih bilo po neuradnih podatkih celo več kot 100.000. V Sloveniji je lani za azil zaprosilo 65 otrok, letos pa 16.
""Opazili smo, da je bilo med begunci, ki so šli prek Slovenije, precej otrok, nekateri zelo mladi. Včasih so bili brez spremstva mladostniki od 15 let navzgor, zdaj pa so stari komaj 6 ali 7 let,"" je povedal. Večina jih je potovala s sorodniki ali pa zgolj z družinskimi znanci. Ob tem pa se tudi pojavlja dilema, kako identificirati morebitne primere trgovanja z ljudmi. Zato bi morali na točkah, kjer se prečkajo meje, ali pri nastanitvah sodelovati strokovnjaki za prepoznavanje žrtev trgovine z ljudmi.  
Vodja azilnega doma Katarina Štrukelj je ob tem razložila, da prva identifikacija morebitnih žrtev trgovine z ljudmi poteka že pri zdravniškem pregledu ob vstopu v azilni dom. Tamkajšnji zdravniki namreč preverijo morebitne indikatorje, ali so bili prosilci za azil žrtve spolnega ali drugega nasilja in ali so v slabem psihičnem stanju. Prav tako pa pri oddaji prošnje za azil ob pomoči tolmača skušajo iz prosilca za azil izvleči čim več informacij, zakaj se je odločil za odhod, zakaj nima dokumentov, kar je pogost pojav pri prosilcih.
Med žrtvami številni moškiKatjuša Popović iz društva Ključ - centra za boj proti trgovini z ljudmi pa je opozorila, da pri trgovanju z ljudmi niso ogrožene le ženske in otroci, katerim se posveča največ pozornosti, temveč tudi moški. Predvsem v kriznih časih skušajo poskrbeti za svojo družino. Zato se dogaja, da so najbolj izkoriščani. ""Obstajajo programi pomoči za ženske in otroke, za moške pa jih je zelo malo."" Vsem je skupno, da so ranljivi. ""Prisilno delo, prisilna prostitucija, prisilno beračenje, prisilne poroke, nelegalna trgovina z organi in krvjo, nelegalne posvojitve, služabništvo,"" pa je po njenih besedah le nekaj oblik izkoriščanja pri trgovini z ljudmi.
"
http://www.rtvslo.si/svet/na-bolgarski-meji-ustrelili-prebeznika-iz-afganistana/376448,prebežniki,"
					16. oktober 2015 ob 08:01,zadnji poseg: 16. oktober 2015 ob 09:29
					Sofija - MMC RTV SLO, STA","
K. S.
",Na bolgarski meji ustrelili prebežnika iz Afganistana,"Ob poskusu vstopa v Bolgarijo je bolgarska obmejna patrulja streljala na skupino 54 prebežnikov, ki so poskušali iz Turčije vstopiti v državo. Enega izmed njih so usodno zadeli in zaradi ran je umrl na poti v bolnišnico.
48 ljudi je policija prijela. ""Večja skupina nezakonitih migrantov je poskušala iz Turčije vstopiti v Bolgarijo. Neki moški je bil ustreljen in je umrl na poti v bolnišnico,"" je potrdil tiskovni predstavnik bolgarskega notranjega ministrstva.
Slovenija bi v primeru zaprtja madžarsko-hrvaške meje vzpostavila ""maksimalni nadzor""
Incident se je zgodil v četrtek zvečer v bližini mesta Sredets na jugovzhodu Bolgarije. Bolgarsko tožilstvo je že sprožilo preiskavo.
Gre za prvi smrtni primer policijskega streljanja, odkar se je začela begunska kriza in odkar se države soočajo z valom več sto tisoč prebežnikov v Evropo, je povedal Georgij Kostov z notranjega ministrstva. ""Niso ubogali"" policijskega ukaza, naj se ustavijo, je še pojasnil ter dodal: ""Nihče od prebežnikov ni bil oborožen, a so se upirali.""
Premier predčasno z vrhaPo navedbah enega od treh policistov naj bi obmejna patrulja streljala v zrak, zablodeli izstrelek pa je zadel prebežnika. Prebežniki naj bi bili Afganistanci, a pri sebi niso imeli nobenih dokumentov, je še pojasnil Kostov. Lokalni mediji so sicer sprva ugibali, da naj bi prišlo do strelskega obračuna med tihotapci ljudi in policijo.
Tiskovni predstavnik agencije ZN za begunce (UNHCR) v Bolgariji Boris Češirkov je incident ""zelo obžaloval"". ""Ta načrt za ovire, ograje in policijo ne more rešiti problema obupanih ljudi,"" je povedal ter spomnil na poziv UNHCR Bolgariji, naj ne vrača beguncev.
Zaradi incidenta je bolgarski premier Bojko Borisov predčasno zapustil vrh EU v Bruslju in odletel domov.
"
http://www.rtvslo.si/evropska-unija/eu-ponuja-turciji-tri-milijarde-evrov-za-zajezitev-prihoda-prebeznikov/376407,prebežniki,"
					15. oktober 2015 ob 16:52,zadnji poseg: 15. oktober 2015 ob 21:08
					Bruselj - MMC RTV SLO, Reuters, STA","
B. T.
",EU ponuja Turčiji tri milijarde evrov za zajezitev prihoda prebežnikov,"Po neuradnih informacijah naj bi Evropska unija in Turčija sklenili načelni dogovor o sodelovanju v begunski krizi. Dogovor morajo zdaj potrditi voditelji v Bruslju.
Dogovor, ki naj bi ga sklenili, v zameno za pomoč pri zajezitvi toka prebežnikov v Evropsko unijo predvideva tri milijarde evrov pomoči Turčiji in pospešen proces vizumske liberalizacije. Turčijo naj bi uvrstili na seznam varnih držav izvora, kar naj bi olajšalo vračanje turških državljanov, neupravičenih do mednarodne zaščite.
V zameno za vizumsko liberalizacijo naj bi Turčija okrepila nadzor meje, tudi z boljšim sodelovanjem z Grčijo. Grški premier Aleksis Cipras je ob tem že dejal, da je Grčija pripravljena sodelovati s Turčijo na podlagi mednarodnega prava. Od Turčije se pričakuje tudi dosledno izvajanje sporazuma o vračanju nezakonitih prebežnikov, ki so v Unijo prišli iz Turčije.
S turškim predsednikom Recepom Tayyipom Erdoganom se je v Ankari pogajala delegacija Evropske komisije pod vodstvom prvega podpredsednika Fransa Timmermansa, sodeloval pa je tudi komisar za evropsko sosedsko politiko in širitvena pogajanja Johannes Hahn. 
Voditelji naj bi sprejeli sklepe o sodelovanju s TurčijoNačelni dogovor iz Ankare bo zdaj predsednik Evropske komisije Jean-Claude Juncker predstavil na večerji voditeljev Unije v Bruslju, kjer bodo sprejeli sklepe o sodelovanju s Turčijo. Voditelji naj bi se zavzeli za hitro sprejetje akcijskega načrta s Turčijo na podlagi vzajemnih zavez, kar naj bi prispevalo k pospešitvi načrta za vizumsko liberalizacijo, a konkretnejših zavez naj ne bi sprejeli. Izrazili naj bi tudi pripravljenost na okrepitev političnega in finančnega sodelovanja.
V dogovoru naj bi se zavezali tudi k oživitvi zastalih pristopnih pogajanj Turčije in Evropske unije z odprtjem več poglavij, tudi poglavje o pravosodju. Zadnje poglavje je Turčija odprla novembra 2013.
T. i. hotspoti naj bi bili pripravljeni do konca novembraVoditelji bodo pregledali tudi izvajanje že sprejetih ukrepov, kot je načrt za premestitev 160.000 beguncev znotraj Unije in vzpostavljanje središč za obravnavo beguncev (hotspotov) v Italiji in Grčiji, ki naj bi bili pripravljeni do konca novembra. Pregledali bodo uresničevanje zaveze za krepitev finančne pomoči tretjim državam in mednarodnim organizacijam, ki je precej pod pričakovanji, nezadosten pa je tudi odziv članic na poziv agencije za zunanje meje Frontex in azilnega urada EASO k okoli 1.000 dodatnim strokovnjakom.
Voditelji bodo razpravljali tudi o vojni v Siriji, ki se stopnjuje, vojaško posredovanje Rusije v državi pa je še zapletlo mednarodna prizadevanja za rešitev vojne. Evropa, ki se spoprijema z najhujšo begunsko krizo po drugi svetovni vojni, lahko tako v prihodnje po vsej verjetnosti pričakuje še na milijone prebežnikov.
Orban se bo odločil o zaprtju mejePred začetkom vrha voditeljev Unije je madžarski premier Viktor Orban povedal, da se bo po pogovorih z evropskimi voditelji na nocojšnjem vrhu odločil, kaj bo naredil v zvezi z napovedano zaporo meje med Hrvaško in Madžarsko. Dejal je, da bi Budimpešti najbolj ustrezalo, če bi Evropska unija branila svoje meje v Grčiji, kjer v Unijo po prečkanju Sredozemskega morja vstopa na tisoče prebežnikov, predvsem z Bližnjega vzhoda. ""Evropa bi morala zapreti mejo med Grčijo in Turčijo ali grško mejo proti Evropski uniji,"" je dejal Orban.
Če Evropska unija tega ne bo zagotovila, bo madžarski premier v petek zjutraj sprejel dokončno odločitev glede zaprtja meje med Hrvaško in Madžarsko. ""Meja je lahko zaprta v eni uri, če bo treba,"" je še povedal Orban.
Višegrajska skupina bo zaščitila mejo s SrbijoPred zasedanjem voditeljev so se premierji štirih držav članic Višegrajske skupine - Madžarske, Češke, Slovaške in Poljske - ločeno sestali in se dogovorili, da bodo s skupnimi močmi zaščitili mejo Madžarske s Srbijo. Slovaška in Češka sta že napovedali, da bosta na omenjeno mejo poslali po 50 policistov, oboroženih ter s polno opremo in vozili, zdaj pa je med 60 in 70 policistov s posebno opremo obljubila tudi poljska vlada. Češka in Slovaška sta obljubili tudi napotitev svojih vojakov na Madžarsko.
Hrvaški so voditelji zagotovili, da se ne rabi počutiti ogrožene, saj bodo tuji policisti patruljirali le ob madžarsko-srbski meji. Je pa res, da bodo na ta način razbremenili madžarske policiste, da se bodo lahko ti bolje posvetili varovanju madžarsko-hrvaške meje.
Ograja na meji s Hrvaško je končanaMadžarska vlada je medtem sporočila, da je dokončala gradnjo ograje na meji s Hrvaško, da bi tako omejila pritok prebežnikov. ""Vojska in policija sta zdaj pripravljeni, da zapreta mejo, ko bo sprejeta dokončna odločitev,"" je povedal vodja kabineta madžarskega premierja Janoš Lazar. ""Vlada je pripravljena in sposobna zapreti mejo s Hrvaško ter jo fizično zaščititi na podlagi pravnih predpisov,"" je še dodal. 
Potem ko je Madžarska, kamor je letos prišlo že 378.000 prebežnikov, zaprla svojo mejo s Srbijo, se je val prebežnikov usmeril proti Hrvaški, ki pa prebežnike usmerja na Madžarsko ter od tam naprej proti Avstriji in Nemčiji. Če se Madžarska odloči, da bo zaprla mejo s Hrvaško, se bo tok prebežnikov najverjetneje usmeril proti Sloveniji.
"
http://www.rtvslo.si/svet/nemski-bundestag-prizgal-zeleno-luc-reformi-azilne-zakonodaje/376394,prebežniki,"
					15. oktober 2015 ob 14:52,zadnji poseg: 15. oktober 2015 ob 15:08
					Berlin - MMC RTV SLO, Reuters, STA","
B. T.
",Nemški bundestag prižgal zeleno luč reformi azilne zakonodaje,"Nemški bundestag je kljub ostrim kritikam opozicije in organizacij za človekove pravice potrdil obsežno reformo azilne zakonodaje, ki bo pospešila obravnavo prošenj za azil in gradnjo nastanitvenih zmogljivosti za begunce.
Novosti v zakonodaji je zaradi rekordnega begunskega vala pripravila nemška vlada in se zato znašla pod ostrim valom kritik tako opozicije kot človekoljubnih organizacij. Novo zakonodajo je potrdila velika večina 631-članskega spodnjega dela parlamenta, zdaj pa bo ta romala še v zgornji dom parlamenta, bundesrat, kjer naj bi o njej razpravljali že v petek.
Nov seznam t. i. varnih držav zahodnega BalkanaNova zakonodaja prinaša hitrejšo obravnavo prošenj za azil ter vračanje tistih, ki jim je azil zavrnjen, v njihove domovine. Na seznam t. i. varnih držav izvora bodo odslej vse države zahodnega Balkana, torej tudi Albanija, Kosovo in Črna gora, medtem ko so Srbija, Bosna in Hercegovina ter Makedonija že bile na seznamu. Prošnje, ki jih bodo vlagali državljani teh držav, bodo skoraj zagotovo zavrnjene, in to po hitrejšem postopku.
Novost je tudi ta, da bodo lahko prebežniki v Nemčiji dalj časa, namesto treh kar šest mesecev, ostali v sprejemnih centrih, kjer bodo pomoč načeloma prejemali v blagu, in ne več v gotovini. Izplačilo gotovine bo mogoče le mesec dni vnaprej. V nekaterih primerih je predvideno tudi občutno zmanjšanje pravice do podpore. K tej novosti naj bi prispevala predvsem poročila o tem, kako ljudje z Balkana potujejo v Nemčijo v upanju, da bodo njihove prošnje za azil obravnavali kar se da dolgo, medtem ko bodo prejemali denar.
Hitrejša integracija tistih, ki bodo dobili azilNova zakonodaja predvideva tudi posebne tečaje za čim hitrejšo vključitev v nemško družbo tistih, ki bodo azil najverjetneje dobili, ter poenostavitev birokratskih postopkov za gradnjo namestitvenih zmogljivosti za begunce. Za reševanje begunskega vprašanja bo nemška vlada letos namenila dodatnih 6 milijard evrov, saj število prebežnikov, ki prihajajo v Nemčijo, v zadnjem času podira vse rekorde. Samo letos naj bi jih v Nemčijo prišlo med 800.000 in 1,5 milijona.
""Ne pretiravam, če rečem, da je to zgodovinska preizkušnja za Evropo,"" je povedala nemška kanclerka Angela Merkel in dodala: ""Zapiranje meja v digitalnem 21. stoletju je iluzija,"" je dejala in povezavo znova pozvala k odločnemu skupnemu odgovoru na begunsko krizo.
Ostre kritike zaradi nove zakonodajeOrganizacije za človekove pravice, leva opozicija in tudi številni pravni strokovnjaki so do novosti kritični in svarijo, da bi te lahko nesprejemljivo posegle v človekove pravice. Organizacija Pro Asyl je zaostritev zakonodaje označila kot ""program ponižanja ljudi"", stranka Levica pa kot najhujši napad na temeljno pravico do azila v Nemčiji od 90. let 20. stoletja.
"
http://www.rtvslo.si/svet/hrvaska-predsednica-kriticna-do-vlade-arbitrazno-vprasanje-se-vedno-ni-reseno/376275,prebežniki,"
					14. oktober 2015 ob 11:39,zadnji poseg: 14. oktober 2015 ob 12:14
					Zagreb - MMC RTV SLO, STA","
K. Št.
",Hrvaška predsednica kritična do vlade: Arbitražno vprašanje še vedno ni rešeno,"Hrvaška predsednica Grabar Kitarović je kritična do vlade, ki s Slovenijo ni uredila spora z arbitražnim sporazumom, saj je diplomacija zaposlena z lobiranjem za generalnega sekretarja ZN-a.
V intervjuju za Jutarnji list je bila hrvaška predsednica Kolinda Grabar Kitarović kritična do hrvaške diplomacije, ki se je v zadnjih mesecih ukvarjala predvsem s sopredsedovanjem skupini za spremembo pravil za izbiro generalnega sekretarja ali sekretarke ZN-a. Na vprašanje o stališču do kandidature hrvaške zunanje ministrice Vesne Pusić za vodilni položaj v ZN-u je dejala, da noče komentirati tega v javnosti.
""A moram povedati, da je veliko tujih diplomatov izrazilo začudenje, kako gospa, ki kandidira za generalno sekretarko ZN-a in je ministrica v hrvaški vladi, lahko kritizira predsednico države na način, ki ga počne. Torej, čisto na strankarski podlagi,"" je odgovorila. Poudarila je, da se tuji diplomati sprašujejo, kako namerava oseba, ki je ""tako izključujoča in zavrača dialog z opozicijo na Hrvaškem,"" postati generalna sekretarka ZN-a, saj se je na tem položaju treba pogovarjati celo s hudičem, da bi uredili težave.
""Naša zunanja politika ni ambiciozna""Zanikala je trditve, da ima Hrvaška dve zunanji politiki - eno naj bi izvajala predsednica, drugo pa vlada. ""Naša zunanja politika ni ambiciozna, zaprla se je v lastno dvorišče. V zadnjem letu dela v službi politike promoviranja osebnih interesov ali ideoloških prepričanj. Izgubila je prepoznavnost državne politike, ki temelji na vrednotah zaščite lastnih interesov in zavezništva.""
Kvote niso rešitevGlede krize s prebežniki je izjavila, da bo Hrvaška v prihodnosti potrebovala ""nekakšno ograjo ali fizično oviro"" na meji. ""Tega ni treba poimenovati žica. Prosim, ne primerjajte tega s Srebrenico ali koncentracijskimi taborišči,"" je dejala in dodala, da soglaša z ocenami držav članic Višegrajske skupine, da kvote EU-ja za begunce niso rešitev.
Predsednik hrvaške vlade Zoran Milanović je bil prejšnji teden kritičen do srečanja predsednice z madžarskim premierjem Viktorjem Orbanom, za katerega je dejal, da je ena najbolj nezaželenih oseb v Evropi. Ob tem je poudaril, da so njegova družba nemška kanclerka Angela Merkel, avstrijski kancler Werner Faymann in slovenski premier Miro Cerar, ne glede na določene nesporazume med Hrvaško in Slovenijo.
Na prošnjo, naj komentira izjavo Milanovića, je Grabar Kitarovićeva odgovorila, da zanjo ne obstajajo delitve ""mi in oni"", ne v zunanji ne v notranji politiki. Dodala je, da Merklova, Faymann in Cerar prav tako komunicirajo z Orbanom, ki je za Milanovića ""slaba družba"". ""Navsezadnje, če je v tej družbi, bilo bi dobro, da uredi tudi nekatera vprašanja, kot je arbitraža s Slovenijo, ker - ne pozabite - ta postopek še ni končan,"" je še izjavila. Z Milanovićem sicer ne komunicirata vse od začetka predvolilne kampanje.
"
http://www.rtvslo.si/begunska-kriza/nemcija-nadzor-na-mejah-podaljsuje-do-konca-meseca/376202,prebežniki,"
					13. oktober 2015 ob 12:31,zadnji poseg: 13. oktober 2015 ob 12:52
					Berlin/Oslo - MMC RTV SLO, STA, Reuters","
A. P. J.
",Nemčija nadzor na mejah podaljšuje do konca meseca,"Nemčija je zaradi številnih prebežnikov do 31. oktobra podaljšala začasni nadzor na mejah, Norveška pa namerava za prebežnike v petih letih porabiti okoli pet milijard evrov.
Kot so v sporočilu Evropski komisiji dejali v Berlinu, Nemčija zaradi ogromnega dotoka ljudi iz tretjih držav, ki ne pojenja, podaljšuje nadzor na mejah, posebna pozornost bo še naprej na meji z Avstrijo. Prepričani so, da so razmere takšne, da brez nadzora, ki so ga uvedli 13. septembra, ne gre.
Merklova: Ni se treba batiNemčija je najštevilčnejša in gospodarsko najmočnejša država EU-ja, toda prihod od 800.000 do 1,5 milijona prebežnikov v enem letu je za državo vseeno velik izziv. Kanclerka Angela Merkel je zaradi odločitve, da odpre vrata beguncem in jih skuša čim prej vklučiti v nemško družbo, deležna vse glasnejših kritik, še posebej od politikov na Bavarskem.
Merklova je v ponedeljek zatrdila, da stroški nastanitve naraščajočega števila prebežnikov v Nemčiji ne bodo vodili v dvig davkov. ""Srečni smo, da smo bili leta ekonomsko preudarni in da je naše gospodarstvo trenutno močno,"" je dejala, na kritike na račun njene politike odprtosti do prebežnikov, pa se je odzvala z besedami, da je zanjo to del temeljne človeškosti Nemčije. Izpostavila je tudi, da se spričo dejstva, da je večina prosilcev azila muslimanov, ni česa bati.
Bodo oživele tranzitne cone?Koalicijski Krščanskodemokratska (CDU) in krščanskosocialna unija (CSU) sta na srečanju konec tedna predlagali ustanovitev prehodnih območij na meji. Tam bi prebežnike zadržali, dokler ne bi dobili odgovora na prošnjo za azil, in jih šele nato sprejeli v državo ali poslali tja, od koder so prišli. V tranzitnih conah bi v skladu z načrti zadržali prosilce azila iz držav, ki veljajo za varne, tiste, ki pri sebi nimajo osebnih dokumentov ali tiste z verjetno lažnimi dokumenti. V socialdemokratski stranki predlogu odločno nasprotujejo.
Norveška predvideva, da bo letos prišlo do 25.000 ljudiNorveška premierka Erna Solberg pa je napovedala, da bo morala vlada po predvidevanjih v prihodnjih petih letih porabiti od 40 do 50 milijard kron (4,3 do 5,4 milijarde evrov), da bo lahko obvladovala vse več prosilcev za azil v državi. V letu 2015 naj bi na Norveško prišlo od 20.000 do 25.000 prebežnikov, prihodnje leto pa še 30.000, kar je sicer manj kot na Finsko in Švedsko. Norveška ima 5,2 milijona prebivalcev.
""Če bo od 40.000 do 50.000 prosilcev za azil pri nas dobilo dovoljenje za prebivanje, bodo stroški milijardni, še posebej, ker prihaja tudi veliko mladoletnikov,"" je dejala Solbergova in napovedala, da bo zaradi novih okoliščin kmalu v parlamentu predstavila dopolnilo proračuna. Namignila je tudi, da bi lahko država bolj, kot je to nameravala, odprla svoj 750 milijard evrov vreden naftni sklad in začela iz njega črpati sredstva za prebežnike.
"
http://www.rtvslo.si/begunska-kriza/skupina-prosilcev-za-azil-tozi-nemske-oblasti-za-izplacilo-podpore/376174,prebežniki,"
					12. oktober 2015 ob 21:40,zadnji poseg: 12. oktober 2015 ob 21:59
					Berlin, Dunaj, Zagreb - MMC RTV SLO, STA","
K. Št.
",Skupina prosilcev za azil toži nemške oblasti za izplačilo podpore,"Okoli 20 prosilcev za azil na socialnem sodišču v Berlinu toži lokalni deželni urad, saj kljub večdnevnemu čakanju pred uradom niso bili registrirani in zato niso dobili denarja za preživetje in nastanitev.
Skupina prosilcev za azil je na sodišče vložila t. i. nujne vloge proti lokalnemu deželnemu uradu za zdravje in socialne zadeve. Po navedbah sodišča v povprečju obravnava tovrstnih nujnih vlog traja okoli mesec dni, a je mogoče o njih odločiti tudi prej. Predstavnik sodišča je poudaril, da bo sodišče odločitev o aktualni tožbi sprejelo v nekaj dneh. Na tem sodišču so posamezni prosilci za azil že vložili podobne tožbe.
V skladu z azilno zakonodajo prosilci za azil prebivališče in denarno podporo dobijo šele, ko so registrirani. Podporniki prosilcev že dalj časa opozarjajo, da vse več prosilcev noči preživlja na prostem, saj je berlinski urad za zdravje in socialne zadeve preobremenjen.
Berlin se tako kot velik del Nemčije spopada z obsežnim valom prebežnikov in beguncev. Od 5. septembra, ko se je okrepil tok migracij prek balkanske poti, so v Berlinu sprejeli slabih 18.500 prebežnikov.
V Avstrijo prihaja vse več prebežnikovSicer pa val prebežnikov proti Evropi ne pojenja. Na vzhod Avstrije je v zadnjih 36 urah vstopilo več kot 12.000 prebežnikov, kar je več kot povprečje v zadnjih dneh. To je posledica večja števila prebežnikov, ki iz Grčije vstopajo v Makedonijo in pot nadaljujejo prek Srbije, Hrvaške in Madžarske. Velika večina se jih odloči pot nadaljevati proti Nemčiji in drugam.
Tudi na Madžarskem so pretekli konec tedna zaznali višji prihod prebežnikov kot v preteklih dneh. Po podatkih madžarske policije je v nedeljo v državo vstopilo približno 7.800 prebežnikov, v soboto pa 7.900.
Pritisk na Srbijo ne pojenjaV zadnjih štirih dneh je v mesto Preševo na jugu države iz Makedonije prispelo skupno več kot 24.000 prebežnikov. Viša se tudi število prihodov na mejo z Bolgarijo - v Dimitrovgradu policija dnevno registrira približno 300 ljudi, ki pot nadaljujejo proti Beogradu. Iz Preševa sicer poročajo o napetih razmerah - konec tedna je bila glavna ulica v mestu zaprta za ves promet, razen za vozila humanitarnih organizacij in reševalna vozila, je poročala srbska televizija RTS.
Hrvaška pripravlja zimski tranzitni centerHrvaško notranje ministrstvo zato v Slavonskem Brodu ob meji z BiH-om namešča zimski tranzitni center za prebežnike. Namesto namestitvenega centra v Opatovcu bodo prostore za sprejem uredili v nekdanjem skladišču družbe Ina.
Poleg primernejših prostorov v ogretih poslopjih ob nekdanjem skladišču je v bližini tudi železniška povezava, ki bo omogočala boljši prevoz beguncev, so izpostavili na hrvaškem notranjem ministrstvu. Kot so napovedali, bodo po odprtju centra v Slavonskem Brodu zaprli namestitveni center v Opatovcu, v katerem so zgolj šotori in nekaj zabojnikov za sprejem ljudi, kar je neustrezno za zimske vremenske razmere.
Od začetka begunskega vala na Hrvaškem sredi oktobra je danes do 15. ure iz Srbije prišlo nekaj manj kot 162.500 ljudi. 
"
http://www.rtvslo.si/svet/socialdemokrati-ubranili-dolgoletno-oblast-na-dunaju/376081,prebežniki,"
					11. oktober 2015 ob 17:35,zadnji poseg: 11. oktober 2015 ob 21:23
					Dunaj - MMC RTV SLO, STA","
G. V.
",Socialdemokrati ubranili dolgoletno oblast na Dunaju,"Na lokalnih volitvah na Dunaju so slavili socialdemokrati (SPÖ), tem sledijo desničarski svobodnjaki (FPÖ), ki so jim volitve prinesle rekorden izid v avstrijski prestolnici.
SPÖ je osvojil 39,44 odstotka glasov in FPÖ 32,26 odstotka. V dunajski občinski svet, ki je sicer hkrati tudi deželni zbor, so se prebili še Zeleni z 11,14 odstotka glasov, ljudska stranka (ÖVP) z 8,7 odstotka in stranka Neos s 5,95 odstotka glasov. V ta izid še niso vštete glasovnice, poslane po pošti in iz tujine, ki jih bodo prešteli v ponedeljek.
V primerjavi z zadnjimi volitvami na Dunaju leta 2010 je SPÖ izgubil slabih pet odstotnih točk podpore, FPÖ pa je pridobil okoli 6,5 odstotne točke.
Javnomnenjske raziskave pred volitvami so sicer nakazovale na tesnejši izid in bolj napeto tekmo med socialdemokrati in svobodnjaki. Prvi Dunaju vladajo neprekinjeno že od leta 1945. Na zadnjih volitvah leta 2010 so sicer osvojili 44,34 odstotka glasov in takrat izgubili absolutno večino. FPÖ so medtem leta 2010 osvojili dobro četrtino glasov oziroma več kot deset odstotnih točk več kot na prejšnjih volitvah. Na današnjih volitvah pa so dosegli svoj rekorden izid na Dunaju.
""Seveda bi si želeli tesnejši izid, a se to ni zgodilo. A istočasno je treba spomniti, da je SPÖ dosegel najslabši rezultat (na Dunaju) v vsej svoji zgodovini,"" je dejal vodja FPÖ-ja na dunajski in državni ravni Heinz-Christian Strache. Ta je poudaril, da je bil pred volitvami pripravljen prevzeti položaj dunajskega župana oziroma deželnega glavarja, vendar da jim danes še ni uspelo osvojiti tega cilja, a so v FPÖ-ju korak bliže.
Prebežniki zaznamovali kampanjoPomembna tema predvolilne kampanje je bila prebežniška kriza. Po podatkih javnomnenjske raziskave, ki jo je avstrijski ORF objavil danes, je bila prebežniška kriza pomemben dejavnik pri odločitvi kar 65 odstotkov dunajskih volivcev, za koga bodo volili.
Od začetka septembra je v Avstrijo vstopilo več kot 200.000 prebežnikov, ki so sicer nato večinoma nadaljevali pot proti Nemčiji ali Skandinaviji. A vlada kljub temu za letos pričakuje 85.000 prošenj za azil.
FPÖ pridobiva priljubljenost tudi s pomočjo svoje ostre protimigracijske retorike. Strache je pozval, naj Avstrija po vzoru Madžarske postavi ograje na mejah, da bi zajezila prihajanje prebežnikov. Tovrstna retorika se očitno izplača, saj so svobodnjaki že na nedavnih volitvah v Zgornji Avstriji dosegli rekorden izid nad 30 odstotkov glasov.
Ostra politična polarizacija pa je prinesla povišanje volilne udeležbe na glasovanju na Dunaju. Svoj glas je danes oddalo 74,4 odstotka dunajskih volivcev, kar je za 6,8 odstotne točke več kot leta 2010.
Za sestavo nove koalicije na Dunaju zdaj obstajata samo dve možnosti. Ali se bo nadaljevala dozdajšnja naveza med SPÖ-jem in Zelenimi ali pa se bodo morebiti socialdemokrati dunajskega župana Michaela Häupla povezali z ÖVP-jem, kar pa je manj verjetna možnost.
"
http://www.rtvslo.si/begunska-kriza/nizozemce-presenetil-napad-na-begunski-center/376024,prebežniki,"
					10. oktober 2015 ob 16:56,zadnji poseg: 10. oktober 2015 ob 19:14
					Berlin, Haag, Bruselj - MMC RTV SLO, STA","
G. V.
",Nizozemce presenetil napad na begunski center,"Iz Nizozemske poročajo o napadu na begunski center, česar do zdaj tam niso bili vajeni. Grčija bo medtem v prihodnjih dneh dobila prvo območje za sprejem in registracijo beguncev, imenovano hotspot.
Begunski center v nizozemskem mestu Woerden je v noči s petka na soboto s petardami in jajci napadlo okoli 20 ljudi, ki so tudi skušali vdreti v poslopje, pri čemer gre v bistvu za športno dvorano, v katero so nastanili približno 150 Sircev in Eritrejcev.
To je bil prvi večji napad na begunske objekte na Nizozemskem. Vlada ga je obsodila in zahtevala kaznovanje odgovornih in zagotovitev varnosti beguncev.
Spodbujanje ksenofobov v DresdnuPred poslopjem nekdanje šole v Dresdnu, prestolnici nemške zvezne dežele Saške, se je v petek zvečer zbralo okoli 60 ksenofobov, med katerimi so bili nekateri opiti. Poslopje, kjer naj bi v kratkem nastanili begunce, in policiste, ki so ga skušali zaščititi, so obmetavali s kamni, steklenicami, petardami in drugimi predmeti.
Po poročanju nemškega medija Deutsche Well so stanovalci sosednjih zgradb nasilneže spodbujali in jim ploskali. To ni bil prvi napad na poslopje.
Prav tako so v petek zvečer nenapovedani protesti proti sprejemu beguncev izbruhnili v Cottbusu v zvezni deželi Brandenburg, kjer se je zbralo okoli 400 skrajnih desničarjev in skušalo vdreti v poslopje, kjer je takrat potekala zabava dobrodošlice za begunce. Med protestniki naj bi bili tudi nekateri vidni neonacisti, piše Deutsche Welle.
V Nemčiji so sicer od začetka leta zaznali že več kot 490 napadov na begunska zatočišča, kar je trikrat več kot lani. Nemški notranji minister Thomas de Maiziere je tovrstno nasilje obsodil kot sramoto ter izrazil zaskrbljenost, ker so dve tretjini napadov izvedli tamkajšnji prebivalci, ki pred tem niso imeli kriminalne zgodovine. Tudi pravosodni minister Heiko Maas je izrazil zaskrbljenost zaradi porasta napadov na begunska zatočišča v Nemčiji.
Belgijci za nadzor mejaJavnomnenjska raziskava v Belgiji je medtem pokazala, da kar tri četrtine prebivalcev, natančneje 74 odstotkov, ob begunski krizi podpirajo vrnitev nadzora na meje. V francosko govoreči Valoniji je ta delež celo 77-odstoten, v prestolnici Bruselj pa ""le"" 68-odstoten, razkriva danes v časopisu Le Soir objavljena anketa. 55 odstotkov vprašanih si poleg tega želi konca begunskega vala.
Grčija bo dobila prvi hotspotPotem ko je v Italiji prvo območje za sprejem in registracijo beguncev, imenovano hotspot, že operativno in so od tam v petek na Švedsko prepeljali prvo skupino beguncev, naj bi prvi hotspot v Grčiji, natančneje na otoku Lezbos, zaživel v prihodnjih dneh.
Iz Italije so v okviru načrta premeščanja beguncev znotraj Evropske unije - ta predvideva premestitev skupaj 160.000 ljudi, sprva le iz Italije in Grčije, v prihodnje pa morda tudi iz drugih članic - v petek na Švedsko prepeljali prvo skupino beguncev. 19 mladim Eritrejcem sta v slovo med drugim pomahala evropski komisar za migracije Dimitris Avramopulos in luksemburški minister za migracije in zunanje zadeve Jean Asselborn, katerega država trenutno predseduje EU-ju.
Oba sta nato odpotovala naprej v Atene, kjer sta danes preučila napredek pri vzpostavljanju centrov za prvo registracijo migrantov še v Grčiji. Po pogovorih z grškimi oblastmi sta razkrila, da naj bi Grčija in Turčija v prihodnjih tednih izdelali akcijski načrt sodelovanja za zajezitev begunskega vala čez Egejsko morje.
Grška obalna straža je sicer v preteklih 24 urah z morja pred grškimi otoki rešila že več kot 1.100 prebežnikov, poroča DPA. Zaradi lepega vremena na območju se je število migrantov v preteklih dneh občutno povečalo. Ljudje skušajo še pred prihodom zime doseči Evropo.
Desničarji napadli čolne s prebežnikiNa morju pred grškim otokom Lezbos je pet zamaskiranih moških napadlo štiri čolne, polne guncev. Uničili so motorje na gumijastih čolnih, nato pa pobegnili na svojem gliserju. Po poročanju več grških medijev so napadalci grški skrajni desničarji. Po napadu, ki se je zgodil v petek, so begunci več ur nemočno pluli po morju med Turčijo in Lezbosom, nakar so jih na srečo rešili ribiči in drugi, ki so pripluli mimo.
Na Lezbos in druge grške otoke na vzhodu Egejskega morja je v preteklih mesecih iz Turčije prispelo več kot 400.000 prebežnikov, večinoma iz Sirije in Afganistana.
Berlin: Davka za begunce ne boNemški Süddeutsche Zeitung je poročal, da se Nemčija in Evropska komisija pogovarjata o možnosti uvedbe posebnega solidarnostnega davka EU-ja, ki bi bil namenjen pomoči v begunski krizi. Uvedli bi ga lahko v obliki dodatnega davka na bencin ali morda kot višji prometni davek, zbiral pa bi se neposredno v proračunu EU-ja.
Del denarja bi šel za pomoč državam, kot so Španija, Italija, Bolgarija in Grčija, ki so glavne vstopne točke za begunce, del državam, ki so njihove glavne ciljne destinacije, del pa državam, od koder begunci prihajajo.
Tako v nemški vladi kot pri Evropski komisiji so sicer te navedbe danes že zavrnili. Tiskovni predstavnik vlade v Berlinu Steffen Seibert je poleg tega zatrdil, da si ne želijo višjih davkov ne v Nemčiji ne v celotnem EU-ju.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Prebežniki zaostrili odnose med Hrvaško in Madžarsko.
"
http://www.rtvslo.si/svet/prebezniki-zaostrili-odnose-med-hrvasko-in-madzarsko/376020,prebežniki,"
					10. oktober 2015 ob 15:35,zadnji poseg: 10. oktober 2015 ob 16:08
					Budimpešta - MMC RTV SLO, STA","
G. V.
",Prebežniki zaostrili odnose med Hrvaško in Madžarsko,"Zaradi prebežniške krize se med Hrvaško in Madžarsko stopnjujejo nesoglasja. Zaradi izjav hrvaškega premierja je Budimpešta na zagovor poklicala hrvaškega veleposlanika.
Potem ko je Zoran Milanović označil Madžarsko za ""slepo črevo Evrope"" in za premierja Viktorja Orbana dejal, da ""je bil nekoč dejaven komunist, nato pa liberalec - malo vsakega"", je moral te izjave v petek na madžarskem zunanjem ministrstvu pojasnjevati hrvaški veleposlanik v Budimpešti.
Napetosti med sosedama so izbruhnile sredi septembra, ko je Madžarska z varnostno ograjo zaprla mejo s Srbijo in s tem tok prebežnikov preusmerila na Hrvaško, ki zdaj prebežnike vozi do madžarske meje, od tam pa jih oblasti v Budimpešti pripeljejo do meje z Avstrijo. Hkrati Madžarska postavlja ograjo tudi na meji s Hrvaško in naj bi tudi to mejo v kratkem zaprla.
Kot je hrvaški premier dejal v četrtek, postavljanje ograj med dvema članicama Evropske unije ""ni normalno"". Po njegovih besedah je postavitev ograje ""enostavna"" in njegova vlada bi to lahko storila v dveh tednih, vendar to ni Evropa, v kateri bi hoteli živeti.
Milanović je omenil tudi vlak, ki ga je Hrvaška z okoli tisoč prebežniki prejšnji mesec poslala na Madžarsko, a ga je ta zadržala in ga vrnila šele v četrtek, s čimer je po mnenju hrvaškega premierja ""ukradla lastnino hrvaške železniške družbe"", zaradi česar bo podjetje zahtevalo odškodnino.
Madžarska je bila že večkrat kritična do ravnanja Hrvaške v begunski krizi in je zagrozila, da ne bo podprla vstopa Hrvaške v schengensko območje.
Politične igreVse kaže, da v sporu med državama vlogo igra tudi politika, saj je Milanović namreč socialdemokrat, medtem ko je njegova politična nasprotnica, predsednica Kolinda Grabar-Kitarović, v zelo dobrih odnosih s konservativno madžarsko vlado.
Hrvaška zunanja ministrica Vesna Pusić je v četrtek ocenila, da se je Madžarska vpletla v hrvaško predvolilno kampanjo, pri čemer se je Orbanova desna vlada seveda postavila na stran HDZ-ja.
Tudi nekateri madžarski mediji so ocenili, da Budimpešta podpira hrvaško desno opozicijo na bližnjih parlamentarnih volitvah. Ugiba se, da naj bi Budimpešta z zaprtjem meje počakala na izid novembrskih volitev na Hrvaškem.
"
http://www.rtvslo.si/news-in-english/erjavec-how-many-refugees-to-expect-and-when-is-very-hard-to-predict/376002,prebežniki,"
					10. October 2015 ob 12:19
					Ljubljana - MMC RTV SLO","

","Erjavec: How many refugees to expect and when, is very hard to predict","Slovenian Foreign Affairs Minister Karl Erjavec, who is the co-ordinator of the national refugee crisis management group, believes Slovenia is ready for a second migrant wave.
Migrations are a huge challenge for Slovenia, said Erjavec in a statement before the international conference on the Mediterranean-Balkan migrant route in Luxembourg, adding that Slovenia had responded well to the first wave but can also expect to experience a second, stronger wave.
A lot depends on HungaryHow many refugees can be expected in Slovenia and when, is very hard to predict, explained Erjavec, since this depends heavily on Hungary’s actions – Slovenia’s problems may arise if the Hungarian PM Viktor Orban decides to act on his announcement about closing the border with Croatia. According to Erjavec, the reactions of Germany, Austria and other countries where migrants want to request for asylum, are thus very important. “These refugees don’t want to stay in Slovenia, they have a specific goal,” added the Slovenian foreign minister.
Erjavec expects EU measures soonThe minister anticipates that the matters will now start unfolding more quickly, also owing to the recent EU summit agreement on improving the cooperation with Turkey, Jordan and Lebanon, where about four million refugees are located, as well as on one-billion-euro aid to the United National High Commissioner for Refugees.
Erjavec expects the Luxembourg conference to relay a key message that migrations are Europe’s problem, and that a comprehensive strategy for tackling the issue is needed.
T. H.; translated by K. Z.
"
http://www.rtvslo.si/slovenija/strah-pred-vracanjem-prebeznikov-iz-nemcije-v-slovenijo-odvec-mirita-cerar-in-erjavec/375971,prebežniki,"
					9. oktober 2015 ob 18:34,zadnji poseg: 9. oktober 2015 ob 19:20
					Ljubljana - MMC RTV SLO, STA","
Sa. J.
","Strah pred vračanjem prebežnikov iz Nemčije v Slovenijo odveč, mirita Cerar in Erjavec","Bojazni, da bi Nemčija v Slovenijo začela vračati prebežnike, za zdaj ni, pravi Karl Erjavec, Miro Cerar pa meni, da je Angela Merkel z odvzemom pooblastil nemškemu notranjemu ministru, ki je to možnost omenil, jasno pokazala, kaj meni o njegovih izjavah.
Nemški notranji minister Thomas de Maiziere je v pogovoru za Stuttgarter Nachrichten nakazal možnost, da bi Nemčija lahko v skladu z dublinsko odredbo začela vračati prebežnike v Slovenijo in na Hrvaško, ne pa tudi na Madžarsko in v Grčijo, saj so sodišča ocenila, da omenjeni državi prebežnike obravnavata neprimerno.
Na izjave se je odzval premier Miro Cerar, ki je pojasnil, da je nemška kanclerka Angela Merkel že ""konkretno"" in ""z dejanji"" pokazala, kaj si misli o izjavah notranjega ministra, saj mu je odvzela pooblastila. Usklajevanje odziva na prebežniško krizo je namreč zaupala vodji svojega kabineta Petru Altmaierju, predtem pa je bilo prebežniško vprašanje izključno v rokah de Maiziera. Nemški mediji so ocenili, da poteza Merklove ni bila presenečenja, saj se je pokazalo, da minister izzivu ni kos.
O zapiranju nemških meja ni bilo govoraCerar je zaradi izjav de Maiziera notranji ministrici Vesni Györkös Žnidar že naročil, naj stopi v stik z nemškim ministrstvom in pridobi točne informacije. Obenem je napovedal, da bo sam o tem z Merklovo zagotovo govoril na vrhu EU-ja konec prihodnjega tedna.
Spomnil je še, da Nemčija za zdaj še ni zaprla meja, in pričakuje, da jih tudi ne bo. Slovenija bo sicer še naprej za prebežnike ustrezno poskrbela, poti naprej jim ne bo omejevala, še naprej pa bo ostala varuh schengenske meje, je izpostavil Cerar.
Tudi zunanji minister Karl Erjavec je zatrdil, da bojazni, da bi Nemčija začela vračati prebežnike, za zdaj ni. Poudaril je tudi, da na četrtkovi mednarodni konferenci o sredozemsko-balkanski begunski poti v Luxembourgu, na kateri je bil navzoč tudi nemški zunanji minister Frank-Walter Steinmeier, o morebitnem zapiranju meje v Nemčiji niso govorili. Ta odločitev bo po mnenju Erjavca verjetno znana v četrtek na vrhu EU-ja, saj je bistveno, kaj bo o tem rekla Merklova. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Skupina eritrejskih prebežnikov iz Italije v novo življenje na Švedsko.
"
http://www.rtvslo.si/begunska-kriza/v-nemciji-letos-ze-490-krat-napadli-begunska-zatocisca/375955,prebežniki,"
					9. oktober 2015 ob 16:09,zadnji poseg: 9. oktober 2015 ob 21:40
					München, Berlin - MMC RTV SLO, Reuters, STA","
A. P. J.
",V Nemčiji letos že 490-krat napadli begunska zatočišča,"V Nemčiji so od začetka leta že 490-krat napadli begunska zatočišča, kar je trikrat več kot lani. Nemški notranji minister Thomas de Maiziere je tovrstno nasilje obsodil in ga označil za sramoto.
Minister je tudi izrazil zaskrbljenost, ker so dve tretjini napadov izvedli krajevni prebivalci, ki do takrat niso imeli kriminalne preteklosti.
Tudi pravosodni minister Heiko Maas je izrazil zaskrbljenost zaradi porasta napadov na begunska zatočišča v Nemčiji. ""To je sramota za Nemčijo. Vsak napad na begunsko zatočišče je tudi napad na naše temeljne vrednote,"" je dejal in napovedal najstrožje ukrepanje proti napadalcem.
Bavarska zagrozila BerlinuBavarska je predtem zagrozila, da bo nemško zvezno vlado spravila pred sodišče, če takoj ne omeji števila prebežnikov, ki prihajajo v državo. ""Strinjali smo se glede ene stvari. Če zvezna vlada ne začne sprejemati učinkovitih ukrepov za omejitev vala iskalcev azila, bo Bavarska izkoristila pravico in šla na ustavno sodišče,"" je po zasedanju deželnega kabineta dejal notranji minister te zvezne dežele Joachim Herrmann.
Bavarski voditelji sicer niso zagrozili, da bodo zaprli mejo z Avstrijo, je pa Herrmann dodal: ""Če se ne bodo v najkrajšem času začeli znova spoštovati evropski standardi, kot so zapisani v dublinski uredbi in schengenski pogodbi, bo morala nemška vlada sprejeti odločitev in na meji zavrniti prebežnike.""
V Nemčijo je od začetka septembra prišlo več kot 200.000 prebežnikov, velika večina je v državo vstopila prek avstrijsko-nemške meje. Herrmann je dejal, da je šlo za ""ogromen, nenadzorovan pritok ljudi"", ki je ""deželo spravil na rob zmogljivosti"".
Razkol CDU-CSUZanimivo je, da bavarski ministrski predsednik Horst Seehofer, ki sicer kot vodja Krščansko-socialne unije (SCU) velja za koalicijskega partnerja kanclerke Angele Merkel in njene stranke Krščansko-demokratske unije (CDU), z Merklovo ne deli pogleda na reševanje begunske krize.
Merklova je v sredo znova zatrdila, da ne bo postavila zgornje omejitve števila prebežnikov, ki jih bo sprejela Nemčija. ""Težava je v tem, da ne moremo zapreti mej. Če bi to storili, bi potrebovali 3.000 kilometrov dolgo ograjo, a na Madžarskem smo videli, kaj se zgodi, ko država postavi ograjo. Ljudje najdejo drugo pot,"" je dejala v pogovoru za televizijo ARD.
Desničarji zahtevajo kazenski pregon MerkloveOglasila se je tudi desničarska stranka Alternativa za Nemčijo (AfD), ki je sporočila, da bo zahtevala kazenski pregon kanclerke Angele Merkel, in sicer zaradi tihotapljenja ljudi, česar naj bi bila kriva zaradi odprtja meja za prebežnike pred mesecem dni.
Stranka, ki je bila sprva uperjena proti reševanju evrskih držav v krizi, po notranji preobrazbi pa je zdaj osredotočena na nasprotovanje prebežnikom, je v Berlinu napovedala, da namerava na policiji vložiti formalno kazensko ovadbo. ""Merklova je delovala kot tihotapka ljudi,"" je dejal podpredsednik AfD-ja Alexander Gauland.
AfD ni zastopan v bundestagu, a njegovi člani sedijo v parlamentih več zveznih dežel. Glede na javnomnenjske raziskave uživa več kot šestodstotno podporo volivcev.
Merklovi podpora padaNemčija letos pričakuje prihod okoli 800.000 beguncev, vse več pa je negodovanja nad politiko kanclerke Angele Merkel, da so vrata Nemčije za begunce odprta. Tudi zadnje javnomnenjske raziskave kažejo, da podpora javnosti tej politiki upada.
Še dva tedna nazaj je 57 odstotkov Nemcev menilo, da bo Nemčija lahko prenesla veliko število prihajajočih prebežnikov. Nasprotnega mnenja jih je bilo 40 odstotkov. Danes jih to podpira le še 45 odstotkov vprašanih, 51 odstotkov pa jih meni nasprotno, kažejo ugotovitve politbarometra.
Odprtost do prebežnikov je očitno načela tudi priljubljenost Merklove. Z njo je trenutno zadovoljnih 46 odstotkov vprašanih, kar je za štiri odstotne točke manj kot pred dvema tednoma.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Skupina eritrejskih prebežnikov iz Italije v novo življenje na Švedsko.
"
http://www.rtvslo.si/evropska-unija/skupina-eritrejskih-prebeznikov-iz-italije-v-novo-zivljenje-na-svedsko/375910,prebežniki,"
					9. oktober 2015 ob 08:21,zadnji poseg: 9. oktober 2015 ob 12:31
					Bruselj - MMC RTV SLO, Radio Slovenija","
K. S.
",Skupina eritrejskih prebežnikov iz Italije v novo življenje na Švedsko,"Skupina 20 Eritrejcev je kot prva v okviru načrta EU-ja za razporeditev 120.000 prebežnikov iz Italije in Grčije v druge članice EU-ja zapustila Italijo in krenila v novo življenje na Švedsko. 
Notranji ministri Evropske unije bodo sicer danes v Luksemburgu znova razpravljali o begunski krizi. Po poročanju nekaterih medijev naj bi se dogovorili, da bodo članice v naslednjih tednih vrnile do 400.000 nezakonitih prebežnikov.
Pri Evropski komisiji včeraj niso želeli potrditi te številke, pri čemer so dali vedeti, da je število vrnjenih nezakonitih prebežnikov odvisno predvsem od učinkovitosti držav članic. Zasedanju bo sledila še mednarodna konferenca o sredozemsko-balkanski begunski oz. migrantski poti.
V sredo so v Bruslju potrdili, da bo v petek uresničena prva premestitev v okviru evropskih načrtov o delitvi bremena med članicami. Kot poroča iz Bruslja RTV-jev dopisnik Matjaž Trošt, naj bi iz Italije na Švedsko premestili več eritrejskih beguncev.
Notranji ministri bodo sicer danes osredotočeni predvsem na ukrepe za odvračanje prebežnikov od poti v Evropo. Pri tem se bodo zavzeli za pospešeno vračanje tistih prebežnikov, ki ne izpolnjujejo pogojev za pridobitev statusa zaščite v Evropski uniji - po poročanju neprofitne organizacije Statewatch, ki so ga povzeli številni mediji, naj bi države članice Unije v prihodnjih tednih v tretje države vrnile do 400.000 nezakonitih prebežnikov. Gre za nadaljevanje smeri, ki jo črta tudi okrepljeno sodelovanje s Turčijo, s čimer naj bi onemogočili poti iz Turčije v Grčijo.
K boljšemu nadzoru mejaPrav upravljanje zunanje meje Evropske unije je ena izmed poti k izboljšanemu nadzoru zunanjih meja, v ospredju bodo vprašanje krepitve - tako kadrovske kot tehnične, agencije za nadzor zunanjih meja Frontex in Europola. Frontexove sile za hitro posredovanje se sicer lahko uporabijo le na zahtevo članice, ki je izključno pristojna za zaščito svoje zunanje meje. To se je zgodilo le leta 2010 na zahtevo Grčije za okrepitev nadzora na meji s Turčijo.
Konference se bodo poleg notranjih udeležili tudi zunanji ministri, prav tako predstavniki Turčije, Libanona in Jordanije ter držav Zahodnega Balkana.
"
http://www.rtvslo.si/slovenija/erjavec-koliko-beguncev-in-kdaj-lahko-pricakujemo-je-zelo-tezko-napovedati/375886,prebežniki,"
					8. oktober 2015 ob 19:18,zadnji poseg: 8. oktober 2015 ob 19:43
					Luxembourg - MMC RTV SLO, STA","
T. H.
","Erjavec: Koliko beguncev in kdaj lahko pričakujemo, je zelo težko napovedati","Zunanji minister Karl Erjavec kot vodja skupine za usklajevanje dejavnosti v begunski krizi meni, da je Slovenija pripravljena na drugi val beguncev.
Za Slovenijo so migracije velik izziv, na prvi val se je uspešno odzvala, vendar lahko pričakuje tudi drugi val, ki bo močnejši, je danes opozoril ob prihodu na mednarodno konferenco o sredozemsko-balkanski begunski poti v Luksemburgu.
Drugi, še močnejši val je po ministrovih besedah pričakovati zlasti glede na podatke z grško-makedonske meje, ki jo je danes prestopilo 10.000 beguncev.
Veliko odvisno od MadžarskeKoliko beguncev in kdaj lahko pričakuje Slovenija, je po Erjavčevih besedah zelo težko napovedovati, saj je to zelo odvisno od ravnanja Madžarske - težava za Slovenijo se lahko pojavi, če bo madžarski premier Viktor Orban uresničil napovedi o zaprtju meje s Hrvaško.
""Dejstvo pa je, da je v Srbiji okoli 150.000 beguncev, grško-makedonsko mejo je danes prestopilo 10.000 beguncev in ti ljudje bodo nekam šli,"" je dejal minister.
Zato bo po njegovih besedah zelo pomembno tudi, kako bodo ravnale Nemčija, Avstrija in druge države, ki so cilj beguncev. ""Ti begunci nočejo ostati v Sloveniji, imajo točno določen cilj,"" je še dejal Erjavec.
Erjavec kmalu pričakuje ukrepe na ravni EU-jaMinister je zelo zadovoljen s sklicem današnje konference in pričakuje, da se bodo zdaj začele zadeve resno razpletati. Poudaril je sklepe vrha Unije o izboljšanju sodelovanja s Turčijo, Jordanijo in Libanonom, kjer so okoli štirje milijoni beguncev, ter o predvideni milijardi evrov za urad visokega komisarja ZN-a za begunce.
Prav tako je poudaril, da je treba izkoristiti instrumente predpristopne pomoči za države na Zahodnem Balkanu in zagotoviti zaščito schengenske meje.
Ključno sporočilo konference bo po njegovih besedah to, da so migracije evropska težava in da je potrebna celovita politika reševanja.
Prihodnji teden na vrhu Unije Erjavec pričakuje še dodatne, nujne ukrepe. Zlasti ga skrbijo finančna sredstva, saj zagotavljanje bivalnih zmogljivosti, prehrane, vode in zdravil stane. Pričakuje tudi ukrepe za zaščito schengenske meje.
V čakanju na premestitve beguncev po ""kvotah""Slovenija pa bo v okviru evropskega načrta za premestitev 160.000 beguncev znotraj Unije v dveh letih predvidoma sprejela 843 ljudi, ki so se zatekli v Italijo in Grčijo. Pričakovati je, da bo prvih 20 premeščenih beguncev prišlo v Slovenijo do konca tega ali na začetku prihodnjega leta, je danes v Luksemburgu povedal državni sekretar na notranjem ministrstvu Andrej Špenga.
Po slovenskem načrtu naj bi begunci prihajali v Slovenijo v skupinah po 20 oseb na dva meseca, a končne odločitve sprejmeta Italija in Grčija, zato je težko konkretno napovedati, kdaj bodo prišli in koliko ljudi bo prišlo.
Prva prerazporeditev se bo zgodila v petek, ko bodo iz Italije na Švedsko premestili 18 Eritrejcev. Po neuradnih navedbah gre za matere z otroki, ki že imajo povezave z eritrejsko skupnostjo na Švedskem.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Slovenija Srbiji obljubila pomoč pri reševanju begunske krize
"
http://www.rtvslo.si/evropska-unija/notranji-ministri-eu-ja-za-skupni-nadzor-zunanjih-meja-unije/375868,prebežniki,"
					8. oktober 2015 ob 16:24,zadnji poseg: 8. oktober 2015 ob 21:58
					Luksemburg - MMC RTV SLO, Radio Slovenija, STA","
B. V.
",Notranji ministri EU-ja za skupni nadzor zunanjih meja Unije,"Velika večina članic EU-ja se strinja, da je potreben skupni nadzor zunanjih meja EU-ja, je dejal luksemburški minister za migracije in zunanje zadeve Jean Asselborn.
Notranji ministri EU-ja so v Luksemburgu namreč razpravljali o krepitvi nadzora zunanje meje Unije, končan pa je prvi dela zasedanja. Evropski komisar za migracije Dimitris Avramopulos je dejal, da je EU na pomembnem razpotju, in sicer ali naj upravljanje zunanje meje ostane v nacionalni pristojnosti ali naj se premaknemo k skupnemu nadzoru.
V praksi je treba zagotoviti ""več Evrope"", je dejal komisar, komisija pa bo po njegovih besedah predloge predstavila do konca leta. Komisija je sicer v preteklosti že sporočila, da načrtuje predlog za vzpostavitev skupne evropske obalne in mejne straže.
Svarila pred notranjimi mejnimi kontrolamiNemški notranji minister Thomas de Maiziere je poudaril, da bo EU brez zavarovanih zunanjih meja postal prepreden z notranjimi mejnimi kontrolami, tega pa si ne želi. Tudi luksemburški minister Asselborn je dejal, da bo schengenski mejni sistem preživel le, če bodo zunanje meje zavarovane.
Načrt za krepitev nadzora zunanje meje Unije med drugim vključuje kadrovsko in finančno okrepitev Frontexa, ki naj bi igral pomembno vlogo v teh prizadevanjih, na primer s silami za hitro posredovanje na zunanji meji. Te so sicer uporabili le enkrat, pred petimi leti na zahtevo Grčije pri krepitvi nadzora meje s Turčijo, je poročal Radio Slovenija.
Frontex in evropski azilni podporni urad (EASO) sta članice Unije pozvala, naj prispevajo dodatne strokovnjake za opravljanje dodatnih nalog v begunski krizi. Rok za prijavo se izteče 16. oktobra. Frontex potrebuje 670 strokovnjakov, EASO pa nekaj manj kot 400.
Slovenija v okviru Frontexa letno napoti od 40 do 50 obmejnih policistov, dodatnih napotitev pa ne načrtuje. V EASO pa bo napotila enega strokovnjaka, je pojasnil državni sekretar na notranjem ministrstvu Andrej Špenga.
Glede na podatke evropske agencije za zunanje meje Frontex so od januarja do avgusta sicer našteli več kot 500.000 ljudi, ki so skušali nezakonito prečkati zunanjo mejo Unije. Polovica teh ljudi je to poskušala storiti po t. i. balkanski poti.
""EU naj bo uspešnejši pri vračanju ljudi""EU mora biti uspešnejši pri vračanju prebežnikov, še meni komisar za migracije Avramopulos. Kot je dejal, je vračanje tistih, ki nimajo pravice ostati v Evropski uniji, druga plat soočenja z migrantskim pritiskom, je za Radio Slovenija poročal Matjaž Trošt.
Po podatkih Evropske komisije za leto 2013 se je namreč manj kot 40 odstotkov tistih, ki bi se morali vrniti v svojo državo, domov tudi dejansko vrnilo. Avramopulos je govoril tudi o delitvi bremen med državami. Prvi begunci iz programov premestitev 160.000 ljudi - gre za 16 Eritrejcev - bodo iz Italije na Švedsko premeščeni jutri, v Italiji pa so vzeli njihove prstne odtise in preverili ustreznost njihovih prošenj za azil.
Ministri so med drugim sklenili, da morajo države članice okrepiti zmogljivosti za pridržanja oseb pred vračanjem in doma zagotoviti ustrezna sredstva, tako finančna kot kadrovska, za identifikacijo in vračanje nezakonitih migrantov.
Migrante, ki vstopajo nezakonito, želijo poslati nazajEden glavnih izzivov za EU je ločiti begunce od ekonomskih migrantov, saj želi Unija nezakonite migrante poslati nazaj. ""Ljudem, ki potrebujejo zaščito, lahko pomagamo le, če tisti, ki je ne potrebujejo, ne pridejo oziroma se hitro vrnejo domov,"" je dejal de Maiziere.
Ministri naj bi se zavzeli za ravnovesje med spodbudami in pritiskom, kar pomeni, da bi imele tretje države, ki bi sodelovale in sprejemale nazaj svoje državljane, v zameno določene koristi na drugih področjih.
Ločevanje beguncev od migrantov v t. i. hotspotih Begunce od ekonomskih migrantov bi oblasti ločevale v t. i. hotspotih, centrih na vstopnih točkah v EU-ju, torej v Grčiji in Italiji, kjer bodo begunce registrirali, jim odvzeli prstne odtise in jih razporedili. Tiste, ki bi lahko bili upravičeni do begunskega statusa, bi nato namestili v drugih članicah EU-ja. S tem želijo zmanjšati breme Grčije in Italije ter preprečiti, da bi prebežniki nenadzorovano nadaljevali pot proti zahodni Evropi.
Avstrijski kancler Werner Faymann ob tem opozarja na zamujanje pri vzpostavljanju teh centrov. ""Središča za obravnavo prebežnikov, t. i. hotspoti, kot jih na svojih zunanjih mejah načrtuje Evropska unija, še zdaleč niso pripravljena,"" je dejal Faymann, ki je obiskal enega  izmed središč za obravnavo prebežnikov, ki se postavlja na grškem otoku Lesbos. ""Glede časovnice in organizacije središč ni nič premišljeno, obstaja še veliko pomanjkljivosti. Veliko več je treba narediti,"" je opozoril in dejal, da je cilj EU-ja, da bi bila ta središča pripravljena do konca novembra, nerealen. ""Da bi bila središča pripravljena do konca leta, bi potrebovali  osrednjo koordinacijo, občutno več sredstev in osebja,"" je še povedal Faymann.
Vračanje skoraj pol milijona ljudi?Britanski časnik Times je v sredo ob sklicevanju na skrivni načrt Evropske komisije sicer pisal, da naj bi članice EU-ja v prihodnjih tednih vrnile 400.000 t. i. nezakonitih migrantov. V komisiji so v odzivu na poročanje sporočili, da ne vedo, od kod se je pojavila ta številka, in da je končna številka odvisna od tega, kako učinkovito bodo članice izvajale politiko vračanja.
EU želi politiko vračanja oseb okrepiti tudi z uvedbo seznama varnih držav izvora, na katerem naj bi bile države t. i. Zahodnega Balkana in Turčija, a se pri tej zapleta, saj imajo nekatere članice pomisleke, ali sodi na ta seznam.
Angela Merkel kritična do vzhodnoevropskih državNemška kanclerka Angela Merkel je na sredinem srečanju Evropske ljudske stranke v Strasbourgu kritizirala odziv vzhodnoevropskih držav na prihod prebežnikov. Kot je dejala, jo žalosti, ker prav tisti, ki se imajo za srečne, da so bili priča koncu hladne vojne, zdaj mislijo, da se lahko držijo povsem stran od določenih dogodkov globalizacije. ""Vzhodnoevropejci, in sebe štejem za Vzhodnoevropejko, smo izkusili, da osamitev ne pomaga,"" je povedala Angela Merkel.
""Zavračanje sprejetja beguncev kot stvar načelnosti je - oprostite mi, ker sem tako odkrita - nevarno za Evropo,"" je dejala nemška kanclerka, ki je bila še posebej kritična do držav, ki so sprejem beguncev orisale kot nevarnost za religijo. ""Ko nekdo reče: to ni moja Evropa, ne bom sprejel muslimanov (...) potem moram reči, da se o tem ne da pogajati."" Po njenih besedah bi evropski voditelji izgubili verodostojnost, če bi razlikovali med muslimanskimi in krščanskimi begunci. ""Kdo smo potem mi, da branimo kristjane po svetu, če pravimo, da ne bomo sprejeli muslimana ali mošeje v naši državi. To ne gre,"" je dejala.
Posebej kritična je bila do vlade madžarskega premierja Viktorja Orbana in postavljanja ograj na meje. ""Tudi zid Nemške demokratične republike je padel, padel je pred 25 leti in takrat smo bili vsi srečni. Preprosto ga ni bilo mogoče ohranjati. In tako tudi Evrope ne bo mogoče preoblikovati v trdnjavo. To ne bo delovalo.""
Vzhodnoevropske države so v zadnjih tednih sicer ostro nasprotovale nemški politiki do beguncev. Poudarjale so, da mora EU bolje zavarovati svoje meje. Nemška kanclerka je bila zaradi pristopa do beguncev - najprej se je odločila za odprtje nemških meja prosilcem azila, nato pa se zavzela za ostrejši nadzor - tarča kritik tudi v domovini.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Slovenija Srbiji obljubila pomoč pri reševanju begunske krize
"
http://www.rtvslo.si/evropska-unija/eu-zacenja-operacijo-iskanja-in-unicevanja-tihotapskih-ladij/375722,prebežniki,"
					7. oktober 2015 ob 07:29,zadnji poseg: 7. oktober 2015 ob 13:24
					Rim - MMC RTV SLO, STA","
G. V.
",EU začenja operacijo iskanja in uničevanja tihotapskih ladij,"V Sredozemskem morju začenja Evropska unija operacijo Sophia, ki je usmerjena proti tihotapcem ljudi, naloga pa bo odkrivanje in uničevanje njihovih ladij. Slovenija sodeluje z ladjo Triglav.
Gre za drugo fazo operacije proti tihotapcem ljudi, s katero želi EU ustaviti tihotapljenje prebežnikov in beguncev iz Severne Afrike v Evropo prek nevarne morske poti, ki je mnogi od njih ne preživijo.
Misijo EUNAVFOR so konec septembra preimenovali v Sophio. V prvi fazi so se zbirali podatki, zdaj pa bodo sodelujoče države s pripadniki varnostnih sil, ladjami in letali lahko tudi uničevale in zasegle ladje ter aretirale tihotapce.
Operacija ima sedež na vojaškem letališču v Rimu in je dobila ime po somalijski deklici, ki se je rodila na ladji med operacijo, potem ko so njeno mater 22. avgusta rešili v eni izmed iskalnih akcij pred obalo Libije.
Drugo fazo operacije so članice EU-ja odobrile sredi septembra in v njej sodeluje 14 držav, med njimi tudi Slovenija z večnamensko ladjo Triglav s posadko ter do 12 pripadniki operativnega poveljstva operacije, poveljstva sil in mobilne vojaške bolnišnice (ROLE 2).
Omejitve v primeru aktivnega odporaSlovenska vlada je ob potrditvi sodelovanja v Sophii sprejela tudi določene nacionalne omejitve, če bi tako imenovana skupina za vkrcanje v okviru posadke Triglava naletela na aktiven odpor. V tem primeru ji je prepovedano, da izvede postopek vkrcanja in pregled plovil.
Večnamenska ladja Triglav bo v operacijo Sophia v Sredozemskem morju predvidoma odplula v drugi polovici meseca, verjetno 16. oktobra, čeprav je bilo sprva predvideno, da bo ladja na misijo odšla do 10. oktobra, a bo zaradi priprav in pregleda oborožitve odplula kasneje.
""Dolžni smo, da ladjo pošljemo kot vojaško ladjo, opremljeno z vsemi sredstvi,"" je povedal tiskovni predstavnik slovenske vojske Simon Korez in dodal, da so remont Triglava opravili v Italiji.
V Sophii sodelujejo še Italija, Velika Britanija, Nemčija, Grčija, Francija, Luksemburg, Španija, Belgija, Finska, Madžarska, Litva, Nizozemska in Švedska.
Usklajevala jih bo posadka italijanske ladje Cavour. Na čelu misije je italijanski admiral Enrico Credendino. Poleg ladij bodo sodelujoče države za Sophio namenile tudi letala, helikopterje, brezpilotnike in podmornice.
Potreben je boj proti kriminalcem v EvropiLetos se je prek Sredozemskega morja proti Evropi podalo več kot 130.000 prebežnikov, od katerih jih je več kot 2.700 utonilo v morju. Večina prebežnikov se je sicer v zadnjih mesecih podala prek t. i. balkanske poti, ki vodi iz Turčije do Grčije in od tam proti zahodnim članicam EU-ja.
Eugenio Ambrosi iz Mednarodne organizacije za migracije (IOM) je opozoril, da operacija ne bo uspešna, če se EU ne bo začel boriti tudi proti kriminalnim združbam v Evropi, ki se ukvarjajo s tihotapljenjem ljudi in tudi z nezakonito trgovino z orožjem in mamili.
Tihotapljenje ljudi je po njegovih besedah postal drugi najdonosnejši kriminalni posel za tihotapljenjem orožja, v vseh teh tihotapskih mrežah pa večinoma sodelujejo isti ljudje.
"
http://www.rtvslo.si/svet/nemcija-bo-preucila-moznost-vracanja-prebeznikov-v-slovenijo/375603,prebežniki,"
					5. oktober 2015 ob 16:39,zadnji poseg: 5. oktober 2015 ob 21:56
					Berlin - MMC RTV SLO, Reuters","
K. Št.
",Nemčija bo preučila možnost vračanja prebežnikov v Slovenijo,"Nemški notranji minister Thomas de Maiziere je nakazal možnost, da bi Nemčija v skladu z dublinsko uredbo EU-ja prebežnike vračala nazaj v Slovenijo in na Hrvaško.
V pogovoru za Stuttgarter Nachrichten je pojasnil, da je za registracijo prebežnikov in obravnavo njihovih prošenj za azil v skladu z dublinskim sistemom, ki velja v EU-ju, načeloma odgovorna tista država članica unije, v katero prebežniki najprej pridejo. In to je trenutno največkrat Grčija, kar pomeni, da po dublinskem sistemu načeloma obstaja možnost vračanja prosilcev za azil iz Nemčije v Grčijo.
A težava je v tem, da so različna sodišča v preteklosti odločila, da obravnava beguncev v Grčiji ni primerna in da so tam kršene njihove človekove pravice, zato vračanje ljudi tja ni mogoče. Podobne sodne odločitve so bile sprejete tudi glede Madžarske, je nadaljeval de Maiziere in ob tem dodal, da so pri Hrvaški in Sloveniji razmere drugačna, saj tovrstnih ovir ni. Zato je treba po njegovih besedah dejansko preveriti, ali bi lahko Nemčija povečala vračanje prosilcev za azil v ti dve državi.
Minister je sicer v pogovoru večkrat posvaril, da obstajajo meje, do katerih Nemčija še lahko gre pri sprejemu beguncev, saj jih v državo že nekaj časa prihaja na tisoče vsak dan. Kot je opozoril, je treba zato poiskati druge rešitve na ravni EU-ja.
V Nemčiji do konca leta 1,5 milijona prebežnikovNemške oblasti pričakujejo, da bodo do konca letošnjega leta sprejele 1,5 milijona prebežnikov, in ne 800.000 tisoč, kot so bile prvotne ocene. Oblasti so v skrbeh, da ne bodo kos tolikšnemu pritisku.
""Pritisk prebežnikov se bo krepil. Pričakujemo, da bo v zadnjem četrtletju meje nezakonito prestopilo od sedem do 10.000 ljudi dnevno,"" je citiral poročilo nemških oblasti Bild. Te so v skrbeh, da ""ne bodo kos tolikšnemu pritisku"", saj imajo že zdaj težave z zagotovitvijo zadostnega števila bivakov in sanitarnih nastanitev.
""Tako visoko število prosilcev za azil lahko predstavlja veliko breme za posamezne države in mestne občine,"" navaja v ponedeljek objavljeno poročilo nemških oblasti, ki jih skrbi, da bodo tisti, ki bodo dobili odobren status prosilca za azil, v Nemčijo pripeljali tudi svoje družine. ""Glede na strukturo družin na Bližnjem vzhodu bi to pomenilo, da bo vsak posameznik, ki bo zaprosil za azil, v povprečju s seboj pripeljal od štiri do osem družinskih članov,"" navaja poročilo nemški Bild. Na to je za MMC v članku Kakšne bodo ekonomske posledice begunske krize? opozoril tudi predstojnik katedre za ameriške, nemške in svetovne študije na ljubljanski Fakulteti za družbene vede (FDV) Bogomil Ferfila. 
Samo septembra je prišlo v Nemčijo 200.000 prebežnikov - toliko jih je prišlo v državo lani v celotnem letu. ""Ukvarjamo se s tem, da nam stvari glede nastanitvenih razmer ne bodo ušle izpod nadzora,"" je pred dvema dnema priznal vodja zvezne nemške policije Rainer Wendt. ""Glede na dozdajšnje izkušnje lahko povem, da se - na žalost - med različnimi etičnimi skupinami dnevno pojavlja nasilje."" Nemška policija je prejšnji torek aretirala 15 prosilcev za azil v vzhodnonemški zvezni državi Turingija.
Na nasilje med prebežniki je pred dnevi opozoril tudi nemški notranji minister Thomas de Maiziere. Za javno televizijo ZDF je šel de Maiziere še dlje in izrazil kritike na račun, kot je dejal, manjšine beguncev, ki razgrajajo, se pritožujejo nad neograjenimi namestitvami ali zavračajo hrano, s katero jim postrežejo. ""Do poletja so bili begunci hvaležni, da so tukaj. Zdaj imamo številne begunce, ki nekako mislijo, da si lahko dodelijo namestitev po lastni želji,"" je dejal. ""Zapustijo kamp ali si naročijo taksi, nepričakovano imajo denar, da po Nemčiji prepotujejo več sto kilometrov. Ali stavkajo, ker jim ni všeč njihova namestitev. Ali se pritožujejo, ker jim ni všeč hrana. Ali razgrajajo v azilnih centrih."" Kot je dodal, gre sicer za manjšino, a Nemčija vztraja, da begunci sprejmejo namestitev, ki jim jo določijo migracijske službe.
Padec podpore Angeli MerkelNemški finančni minister Wolfgang Schäuble je v soboto izjavil, da mora Evropa zaostriti priliv ljudi, ki prihajajo na evropsko celino. Nemški kanclerki Angeli Merkel, ki je še pred tedni prebežnikom širokogrudno sporočila, da so dobrodošli v Nemčiji, kjer bodo lepo sprejeti, se manjša priljubljenost med nemškimi volivci. V zadnjih štirih letih je celo na najnižji ravni.
Glede na javnomnenjsko raziskavo 51 odstotkov Nemcev zaradi množičnega prihoda prebežnikov občuti strah. Merklovi pa je podpora od prejšnjega meseca upadla za šest odstotnih točk in je zdaj pri 54 odstotkih, medtem ko je podpora glavnemu kritiku njene azilne politike, bavarskemu ministrskemu predsedniku Horstu Seehoferju, narasla za 11 odstotnih točk, na 39 odstotkov. Z vlado Merklove je zadovoljna manj kot polovica vprašanih.
 
"
http://www.rtvslo.si/svet/v-javnost-pricurljal-evropsko-turski-nacrt-za-zajezitev-vala-prebeznikov/375528,prebežniki,"
					4. oktober 2015 ob 20:51,zadnji poseg: 4. oktober 2015 ob 23:06
					Berlin - MMC RTV SLO, STA","
K. S.
",V javnost pricurljal evropsko-turški načrt za zajezitev vala prebežnikov,"Evropska unija in Turčija sta se načeloma dogovorili o akcijskem načrtu za zajezitev prebežniškega vala v Evropo - Turčija naj bi sodelovala pri patruljah v vzhodnem Egejskem morju, na njenem ozemlju pa naj bi postavili več novih taborišč za prebežnike.
Po poročanju nemškega časnika Frankfurter Allgemeine Sonntagszeitung so se predstavniki turške vlade in Evropske komisije pred kratkim dogovorili o akcijskem načrtu, potrdili pa naj bi ga že v ponedeljek, ko se bo turški predsednik Recep Tayyip Erdogan v Bruslju sešel z evropskimi voditelji.
V skladu z načrtom bi Turčija okrepila prizadevanja za zavarovanje svoje meje z EU-jem s sodelovanjem v skupnih patruljah z grško obalno stražo v vzhodnem Egejskem morju, ki bi jih koordinirala agencija EU-ja za zunanje meje Frontex, piše časnik, ki se sklicuje na vire v Bruslju in nemški vladi. Vse prebežnike, ki bi jih pri tem prestregli, bi vrnili v Turčijo, kjer bi postavili šest novih taborišč, kjer bi lahko nastanili tudi do dva milijona ljudi. Taborišča bi sofinanciral EU.
Dogovor že v ponedeljek?Po drugi strani naj bi države članice EU-ja privolile v sprejetje do pol milijona ljudi, da bi zagotovile njihov varen prehod čez morje. S tem želijo preprečiti nevarnosti, ki bi jim bili prebežniki izpostavljeni ob nevarnih poteh, ki jih organizirajo tihotapci ljudi.
Akcijski načrt naj bi bil dopolnitev preliminarnega dogovora med Brusljem in Ankaro iz leta 2013. Če bo dogovor o načrtu sklenjen že v ponedeljek, bo na mize voditeljev držav EU-ja romal že na prihodnjem vrhu sredi oktobra.
EU Turčijo že dalj časa poziva, naj stori več za zajezitev vala prebežnikov, ki čez morje dosegajo grške otoke. Pred kratkim so se evropski voditelji na izrednem vrhu o begunski krizi dogovorili, da bodo Turčiji in drugim državam v regiji ponudili več pomoči. EU je poleg tega prepričan, da lahko Ankara okrepi boj proti okoli 30.000 tihotapcem ljudi, ki delujejo na njenem ozemlju.
Vrtoglave številkeMedtem je izvršni direktor agencije EU-ja za zunanje meje (Frontex) Fabrice Leggeri sporočil, da je v EU od začetka letošnjega leta do konca septembra nezakonito vstopilo okoli 630.000 prebežnikov. Kot je poudaril, gre za najhujšo begunsko krizo v Evropi po drugi svetovni vojni.
Leggeri je ob tem pozval k sodelovanju med evropskimi državami in dodal, da bi morale članice EU-ja razumeti, da bi bilo koristneje, če bi svoje policiste nameščale na zunanjih mejah Unije, namesto da jih pošiljajo na svoje meje oz. notranje meje EU-ja. ""Če bo vsaka država krizo reševala po svoje, ne da bi se usklajevala s sosedami, se bo tok beguncev še naprej prelival iz države v državo, kar bo na škodo vseh,"" je opozoril.
Ob tem je izrazil prepričanje, da bi se razmere na grških mejah znatno izboljšale že, če bi grškim oblastem na zunanji meji pomagalo 1.000 ali 2.000 evropskih policistov.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Slovenske železnice: Kriza nas je stala 250.000 evrov.
"
http://www.rtvslo.si/kolumne/zaradi-mene/375492,prebežniki,"
					4. oktober 2015 ob 16:41,zadnji poseg: 4. oktober 2015 ob 17:21
					Ljubljana - MMC RTV SLO","
Romana Kocjančič, TV Slovenija
",Zaradi mene,"Ali največji val prebežnikov po drugi svetovni vojni res preizkuša obstoj Evropske unije in njene krščanske vrednote?
To zatrjujejo v tem trenutku številni, ko se srečujemo s tisoči prebežniki, ki se prebijajo čez meje vzhodne Evrope v obljubljeno zahodno deželo.
Generalni tajnik Svetovnega sveta cerkva, pastor Olav Fykse Tveit, tudi pravi, da so v tej največji humanitarni krizi na preizkusu naše človeške vrednote in krščanska dediščina. Torej je na preizkusu vsak Evropejec, tudi tisti, ki se je vrnil z bojišča za Islamsko državo na Bližnjem vzhodu.
Pretekli torek sta se v upanju za dogovor glede vzpostavitve miru srečala voditelja velesil Vladimir Putin in Barack Obama. Ni se jima uspelo dogovoriti. Verjetno ni razlog samo sirski predsednik Bašar Al Asad, ali obstane do vzpostavitve miru ali se že zdaj umakne, ampak glavni dirigent svetovne politike in družbenega življenja v tem trenutku: zlato tele denar in kultura ""biti prvi"".
Komisija škofovskih konferenc in Svetovni svet Cerkva zatrjujete, da moramo iskati evropsko rešitev skupaj. Tudi ni v moči preprostih državljank in državljanov Evropske unije, da ugotovimo, ali stoji v ozadju prometne balkanske transverzale  prebežnikov sunitsko-islamistično gibanje, ki želi uničiti socialni pravni zahodni red, ali glas nacionalistov zaradi predhodnih volitev v Turčiji ali res sam sirski predsednik Bašar Al Asad. Zagotovo drži eno - da bosta Evropo rešila naša človeškost in sodelovanje in tudi predstavnikom držav Evropske unije jasno nakazala, na čem mora biti zgrajena Evropska unija. Ali ni to tudi tisti temelj, na katerem so očetje Evrope po drugi svetovni vojni postavili v resničnost idejo Evropske skupnosti, da se tragedija svetovne vojne ne bi več ponovila? Solidarnost.
Tisoči prebežnikov, ki bodo v prihodnjih dneh prišli do naših meja, ker so v matični državi preganjani zaradi vere, narodnosti in pripadnosti določeni skupini, ali migranti, ki ne potrebujejo mednarodne zaščite, ampak prihajajo, ker upajo na človeka dostojno deželo, postavljajo pred nas izziv, da oblikujemo svojo identiteto: kdo smo, kaj želimo. Vsekakor smo najbolj zadovoljni, če se usmerjamo navzven, in ne ""vase"", če odgovorimo na zlo z dobrim. Vsak izmed nas lahko pomaga pomoči potrebnemu. Dobrota nas poveže z drugimi, ki podobno razmišljajo, in le skupaj lahko nekaj lepega ustvarimo.
Na spletnih straneh ene večjih humanitarnih krščanskih organizacij so zapisali, da prebežniki, ki prihajajo k nam, niso žejni vode, ampak ljubezni. Če nimamo materialnih sredstev, imamo drobno dejanje ali profesionalno usposobljenost, s katero damo prihajajočemu tujcu varnost, in da smo strpni. Knjiga Cena, ki sem jo plačal nam o tem pove, da čeprav nas je strah nasilja in terorizma, lahko dobro premaga tudi najbolj zagnanega zločinca. O tem pripoveduje Mohamed Al Saida Al Musav iz pomembne iraške šiitske družine.
Barack Obama je na generalni skupščini Združenih narodov, kjer so se pogovarjali o trajnostnem razvoju po letu 2015, dejal, da vojaške dejavnosti ne bodo zagotovile zmage nad skrajneži, ampak dostojanstvo do vsakega človeka. Tako smo vrnjeni k vprašanju, kdo sem, kaj želim živeti, in da na to odgovorim z dejanji, s katerimi je na naši celini nekaj tega prav zaradi mene že navzoče.
"
http://www.rtvslo.si/begunska-kriza/madzarska-zapira-meje-slovenija-za-zdaj-vse-mirno/375447,prebežniki,"
					3. oktober 2015 ob 15:54,zadnji poseg: 3. oktober 2015 ob 19:44
					Zagreb/Budimpešta - MMC RTV SLO, STA, Reuters","
A. P. J.
",Madžarska zapira meje? Slovenija: Za zdaj vse mirno.,"Tri in pol metra visoka ograja med Madžarsko in Hrvaško je postavljena, zato bi lahko Budimpešta že v nedeljo zaprla mejo, je dejal hrvaški minister za notranje zadeve Ranko Ostojić.
Po poročanju časopisa Jutarnji list ograja med Madžarsko in Hrvaško že stoji, vojaki ob ograji vzdolž celotne meje nameščajo le še bodečo žico. Dela potekajo pri madžarsko-hrvaškem mejnem prehodu Beremend-Baranjsko Petrovo Selo, podobno pa je tudi ob meji v hrvaški Podravini, v občini Gola in pri Botovu.
Madžarski vojaki že več kot dva tedna pospešeno postavljajo ograjo med državama članicama Evropske unije, po neuradnih informacijah Jutarnjega lista pa je zaključek del kot tudi popolno zaprtje meje predvideno za ta konec tedna, najverjetneje v nedeljo. Madžarska bo tako, kot kaže, uresničila namero, da bo zaradi velikega števila prebežnikov v Evropo popolnoma zaprla svojo mejo s Hrvaško.
Sprememba poti prebežnikov?Preko uradnega mejnega prehoda Baranjsko Petrovo Selo in nezakonitega prehoda Botovo je v preteklih dveh tednih na Madžarsko vstopila večina izmed več kot 100.000 prebežnikov, ki so na Hrvaško prišli iz Srbije. Prehod Botovo jih je doslej prečkalo več kot 50.000. Po zaprtju meje bodo lahko begunci na Madžarsko vstopali le še prek uradnih mejnih prehodov. Pričakovati je, še piše Jutarnji list, da se bodo begunci preusmerili na mejni prehod Goričan oziroma Letenye (Letina) na madžarski strani, ki sicer leži tudi v bližini meje s Slovenijo.
""S Slovenijo je vse dogovorjeno""Kot je dejal Ostojić, je Hrvaška na zaprtje meje z Madžarsko pripravljena: ""Zelo hitro se bomo prilagodili položaju, saj bi v tem primeru pot prebežnike vodila čez Slovenijo. Če bo Madžarska zaprla mejo, je na operativni ravni s Slovenijo vse dogovorjeno, usklajene so tudi poti prebežnikov,"" je dejal Ostojić in dodal, da je cilj vseh, da prebežnike čim hitreje spravijo do njihovega končnega cilja. Dodal je, da so Grčija, Madžarska in Srbija sestavile ""klan"" in povzročile, da se večina prebežnikov usmeri k Hrvaški, ne pa k mejnim prehodom Srbije in Madžarske (npr. Horgoš). Kot je zatrdil, na to namiguje dejstvo, da prebežnikom že ob prihodu na grške otoke delijo letake z označeno potjo prek Grčije, Makedonije in Hrvaške, Madžarska pa je označena kot zaprta država.
""Ponoči je na otok Lezbos prišlo 3.296 prebežnikov, ki bodo v 24 urah že pri nas. V begunskih taboriščih v Turčiji je trenutno dva milijona ljudi,"" je dodal.
MNZ še nima informacij o spremembi potiSlovenija sicer pričakuje, da bi se lahko prihod prebežnikov v Slovenijo v kratkem povečal, še posebej če bo Madžarska zaprla mejo s Hrvaško, s čimer bi se begunski tok preusmeril proti Sloveniji. Novi val naj bi bil po pričakovanjih nekaterih zahtevnejši od prvega, ko je vSlovenijo v nekaj dneh prišlo več kot 3.600 prebežnikov.
Na ministrstvu za notranje zadeve sicer trenutno nimajo informacij glede morebitne spremembe selivnega toka. ""Skupnega načrta s Hrvaško ni, imamo pa stike na operativni ravni,"" so sporočili. Prav tako so v stikih z drugimi sosednjimi državami, pozorni so na vsa dogajanja v regiji, jih intenzivno spremljajo in se pripravljajo na morebiten prihod večjega števila prebežnikov, so dodali. ""Aktivnosti potekajo skladno z že predstavljenimi načrti, vzpostavili smo večje zmogljivosti tako za sprejem kot za nastanitev prebežnikov. Pripravljamo se na različne možnosti, naredili bomo vse, da obvladamo morebiten prihod večjega števila prebežnikov,"" so še zapisali.
Po poročanju TV Slovenija pa je slovenska policija sporočila, da nima uradnih informacij o tem, da bi Madžarska nameravala zapreti mejo. Če pa bi Madžarska vendarle brez opozoril to storila, so naši policisti na novi množični prihod prebežnikov pripravljeni. Za zdaj je, kot pravijo, mirno in ne kaže, da se bo to zgodilo. Sicer pa je notranja ministrica pred dnevi dejala, da se bo Slovenija znašla v težavah, če pride k nam deset tisoč prebežnikov; zdaj je zanje pripravljenih 6.700 postelj.
Na Hrvaško prišlo več kot 100.000 ljudiOd 16. septembra do danes opoldne je sicer na Hrvaško prispelo 103.866 prebežnikov, več kot 100.000 jih je državo že zapustilo. Na Madžarskem pa je njihovo število preseglo 300.000. Po Ostojićevih besedah je v postopku popisa oziroma na poti proti Madžarski trenutno 2.139 ljudi, kar se števila prosilcev za azil tiče, ostaja položaj nespremenjen - do zdaj so hrvaške oblasti obravnavale šest prošenj, trije prosilci niso izpolnjevali pogojev.
Število se ne manjša niti v SrbijiV Preševo na jugu Srbije pa je v zadnjih 24 urah prišlo okoli 7.000 prebežnikov. Pred tamkajšnjim uradom za popis so že v petek nastale dolge vrste. Srbski minister za delo Aleksandar Vulin je potrdil, da se je število novih prebežnikov v kratkem času močno povečalo. Predtem so v Preševu dnevno imeli med 2.000 in 3.000 prebežnikov. Poleg tega srbsko-bolgarsko mejo po ocenah srbskih oblasti dnevno prestopi do 500 ljudi.
Srbski mediji povečanje števila beguncev v Preševu pripisujejo mednarodni policijski akciji, ki od začetka tedna poteka na srbsko-makedonski meji. Cilj akcije, ki bo potekala do srede, v njej pa sodelujejo tudi avstrijski policisti, je med drugim popisati vse prebežnike. Do zdaj je oblastem po navedbah Beograda uspelo popisati 85 odstotkov prebežnikov.
"
http://www.rtvslo.si/evropska-unija/groselj-schengenski-sistem-razpada-eu-caka-temeljit-premislek/375308,prebežniki,"
					2. oktober 2015 ob 06:31,zadnji poseg: 2. oktober 2015 ob 08:13
					Ljubljana - MMC RTV SLO","
Aljoša Masten
","Grošelj: Schengenski sistem razpada, EU čaka temeljit premislek","Spremembe schengenske ureditve so nujne, meni politolog Klemen Grošelj. Ne le to, opravljene morajo biti v skladu s širšo, dolgoročno strategijo razvoja Evropske unije. 
Schengensko območje pokriva 4,3 milijona kvadratnih kilometrov, v njem pa svobodno prebiva, se seli in dela okoli 420 milijonov ljudi. Odsotnost nadzora na notranjih mejah so politiki nadomestili s poostrenim nadzorom na zunanjih mejah. V zadnjem času pa so začele zaprte meje vznikati tam, kjer jih že dolgo ni bilo, kot posledica tega, da so zunanje ponekod ""odpovedale"". Schengenski sistem nujno potrebuje prevetritev, meni geopolitični analitik Klemen Grošelj, in to tako, da bo del precej širšega premisleka o vlogi EU-ja v svetu. Sploh, če želijo evropske države mednarodno realnost tudi sooblikovati, ne le prilagajati se.
Če stopimo korak nazaj in pogledamo širše, kaj je schengen? Schengen je izraz temeljnih principov Evropske unije in eden njenih največjih dosežkov. Omogoča prost pretok ljudi, idej, kapitala in storitev. Je gotovo tudi civilizacijski dosežek. Še pred 20, 30 leti je bila Evropa prepletena z bolj ali manj zaprtimi mejami, zdaj pa so odprte.
V kakšnem stanju je zdaj? Vi pravite, da razpada.Dogajanje v zadnjih mesecih je regresija schengenskega sistema. Države spet varujejo svoje zunanje meje, predvsem zaradi nadzora nad pretokom ljudi. To omejuje tudi pretok blaga in storitev, vedeti pa moramo, da sta cestni in železniški promet motor evropskega gospodarstva. Na neki način se vračamo v preteklost. Sistem razpada. V smislu, da nekatere države, izpostavljam predvsem Grčijo; ne opravljajo nalog, ki so v schengenskem mehanizmu predvidene.
Lahko se sicer z njimi morda ne strinjamo, lahko dvomimo o njihovi učinkovitosti ali namembnosti, lahko spomnimo, v kakšnem času in razmerah je bil ta mehanizem razvit. Ne glede na to bi se morale države članice sporazuma držati. Če pa jih iz objektivnih okoliščin ne zmorejo spoštovati, bi morale to jasno in glasno povedati. Tega pa države enostavno ne naredijo in problem, da tako karikiram, izvozijo naslednji državi naprej.
Je schengenska ureditev sama po sebi slabo zastavljena? Ali so nastale okoliščine bile tako nepredvidljive, da je državniki nanje niso mogli pripraviti?Preplet več dejavnikov. Schengen je bil narejen v dobrih časih, ko je bila Evropska unija gospodarsko in integracijsko na vrhuncu ter se je širila. In takrat, ko je vsem v EU-ju šlo relativno dobro, očitno ni nihče zares razmišljal, da lahko pridejo neugodni časi, ki bodo tudi varnostni, gospodarski in socialni izziv. Ko se bo EU spoprijemal s problemi, kot je begunski val na zunanjih mejah. Takrat so se sprejemali razni kompromisi, ki pa danes onemogočajo učinkovitost pri izrednih razmerah. Schengen je bil po mojem mnenju narejen za situacije z relativno manjšimi množicami, z nekje 10.000 ljudmi, ki bi obenem želeli v Evropsko unijo. Zdaj pa se ena sama država srečuje z več deset tisoč ali celo 100.000 prebežniki naenkrat. Za to schengen zagotovo ni bil vzpostavljen in nima ustreznih mehanizmov. 
Kaj mu torej manjka? Kaj bi vi predlagali kot rešitev?Prvič, schengen je sam po sebi napol dokončana zgodba. Je pa obenem v javnosti in medijih na splošno preveč postavljen zunaj širšega sotvarja prihodnosti Evropske unije. Zaščita zunanjih meja EU-ja je povezana z več razvojnimi dilemami. Prvo je zagotovo vprašanje, do kod se bo EU še širil in kdo bo na koncu odgovoren za varovanje zunanjih meja. Še natančneje, v čigavi suverenosti bo to varovanje. Meje so namreč eden izmed ključnih atributov državnosti. In če bi Evropska unija začela varovanje izvajati sama, bi začela sama prevzemati državotvorne atribute, medtem ko bi jih mejne države izgubljale. Gre torej za občutljivo politično vprašanje nadaljnjega prenosa delov suverenosti na Unijo. To nadalje odpre vprašanja ne le migracijske, temveč tudi varnostne in upravne politike. To so težka vprašanja, na katera EU v preteklosti ni bil sposoben odgovoriti. Rezultat te nesposobnosti je schengen, kakršnega danes poznamo.
Zdaj imamo skupni trg, želimo imeti finančno unijo, fiskalno unijo, na neki točki tudi migracijsko unijo; hočemo tudi zunanjo in varnostno unijo, energetsko unijo. V vsem tem naštevanju so skriti prenosi velikega dela nacionalne suverenosti na nadnacionalno tvorbo. Tam nastane vprašanje demokratičnega nadzora nad temi strukturami. Tu je cela vrsta bistveno globljih vprašanj, na katera bi bilo treba odgovoriti, da bi lahko potegnili nekakšen celovit sistem, ki bi obenem varoval meje in zagotavljal enotno migracijsko politiko.
Ampak že prvotni schengenski sporazum (1985) je zaznamovan z nesoglasjem. Nekatere države članice so bile za, druge proti, in prve so zato pohitele s podpisom in vzpostavile Evropski uniji (oz. takratni Evropski gospodarski skupnosti) vzporedno institucionalno strukturo. Kaj lahko torej pričakujemo danes, ko so razmere še manj stabilne?Manjka vizija, ki bi temeljila na realni oceni stanja. Na tej točki bi bilo zelo modro narediti celovito, ampak resnično celovito analizo stanja Evropske unije ter držav članic. Te se morajo marsikaj vprašati. Zelo zanimiva je izjava luksemburškega predsednika vlade, da se nacionalni politki v primeru težav na domačem parketu vedno radi sklicujejo na Bruselj; češ, v Bruslju so tako rekli. Ampak Bruselj so oni sami. Imamo kvadraturo kroga, ki je evropska politika v tem trenutku ne more preseči, ker nima pravega strateškega pogleda na to, kaj si sploh v prihodnosti želi.
Države članice se bodo morale zavedati zelo boleče resnice, da kot države posameznice niso več tako zelo pomemben mednarodni subjekt. Zelo preprosto, vprašati se je treba, ali bi se države, kot so Madžarska, Slovenija, Hrvaška, Grčija (itd.); bile dandanes sposobne popolnoma same spoprijeti z begunskim valom, kot smo mu priča. Jasno, da ne.
Nadalje, ali je povprečna evropska država sposobna sama delovati kot popoln, polnokrven mednarodnopravni subjekt v globaliziranem svetu. Tudi tu se odgovor glasi: žal, ne. Za zelo veliko večino. Izjeme so morda Francija, Nemčija in Velika Britanija, pa še zanje je očitno, da niso več tisto, kar so nekoč bile.
Z unipolarnega sveta iz 90. let gremo v večpolarni svet, v katerem igrajo veliki, globalni igralci. Vemo, kdo so. Evropska unija je pred izzivom, ali bo postala takšen globalni igralec, ne pa njene posamezne države. Tudi sirska kriza zelo boleče in jasno nakazuje, da Evropa v teh zgodbah ni igralec. Hkrati, in to je tudi pomembno notranjepolitično vprašanje, je pa prejemnik posledic tistega, kar počnejo drugi globalni igralci. Na tej točki bodo morale Evropska unija in države dobro premisliti in sprejeti odločitev, kako naprej. Vrnitev v nacionalne okvirje vsekakor ni rešitev.
S tem pritrjujete mislim nekdanjega evropskega komisarja Potočnika, ki napoveduje, da do nekje leta 2050 nobene izmed posameznih evropskih držav ne bo najti med največjimi gospodarstvi.To je očitno že zdaj. V vzponu so države, kot so Indija, Kitajska, Rusija, Brazilija. Problem Evrope in zahodnega prostora nasploh je v tem, da je preveč osredotočen na zdajšnji  čas. Na danes. Bistveno premalo se dela analize, kaj bo jutri, pojutrišnjem in ""čez dva tedna"". Medtem ko druge države, ki imajo svetovne ambicije, gledajo na bistveno daljši časovni rok. Kitajska je začela svoj veliki gospodarski skok leta 1979. Odločitev izpred 40 let, katere konkretne posledice se šele danes materializirajo. Razvijala se bo tudi afriška celina. V nekje 20 letih se bodo tam pojavile gospodarsko, posledično pa tudi svetovno politično pomembne države. Države članice EU-ja se bodo morale nad tem zamisliti in narediti realno, recimo temu tudi realpolitično oceno, kakšna bo njihova teža v svetu, ki zdaj nastaja.
Ob številnih destabilizacijskih dejavnikih, med katerimi bodo podnebne spremembe zagotovo odigrale pomembno vlogo, selitev zagotovo ne bo manj. Veliko, veliko več jih bo. Evropa bo očitno morala to realnost prenesti tudi v svojo sistemsko ureditev.Migracije v prihodnosti bodo posledica več dejavnikov. Prvi bo demografski pritisk. To bo pritisk iz držav, ki imajo t. i. demografske presežke, zelo mlado prebivalstvo, ki išče delo in iskalo ga bo tudi v tujini. Drugi dejavnik bodo podnebne spremembe. Tretji dejavnik, ki je s tem neizogibno povezan, pa je ... Ko v svetu prihaja do prenosa težišč moči in ko se razmerja na novo vzpostavljajo, je dogajanje zelo pogosto povezano z določeno mero nasilja in drugimi dejavniki, ki pač vodijo v migracije.
Migracije so odraz globalnega spreminjajočega se ravnotežja sil. Zato pravim, da si bo morala Evropska unija postaviti zelo težka, pomembna, strateška vprašanja glede prihodnosti. Prerada gleda zadeve skozi perspektivo lastnega, uspešnega razvoja zadnjih 50 let. Svet se je bistveno spremenil! Spremembo je treba sprejeti, takšno, kakršna je, z vsemi negativnimi in pozitivnimi dejavniki.
V preteklosti, ko se je začel ta proces globalizacije - zdaj že njen tretji val - smo bili prejemniki predvsem ugodnosti globalizacije. Zdaj doživljamo tudi njene negativne učinke, kar se kaže v globalni spremembi razmerja sil in do neke mere tudi v migracijah.
Da vprašanje bolj izkristaliziram: ali je status quo, kar se tiče schengenske ureditve, sploh še možnost? Ali so ureditvene spremembe nujne, če želi Evropa naprej?Nujne. Ampak na več ravneh. Vprašanje zunanjih meja in migracijske politike je samo eno izmed vprašanj in je širše vezano na dolgoročni strateški razvoj. Na nadaljnjo integracijo Evropske unije ter njeno pridobitev ""polnokrvne"" mednarodnopravne subjektivitete. To je temeljno vprašanje.
Ravno zato, ker EU ni pravni subjekt, ne more sama razporejati skrbi za begunce med različne države.Tako. Ampak tu imamo spet veliko dodatnih odprtih vprašanj. Kdo naj skrbi za varovanje zunanjih mej? Naj bo to neka specializirana agencija ali neke vrste obmejna straža? Res, spet pridemo do atributov državotvornosti, kot so upravni sistem, finančni sistem in ozemlje in zelo občutljive teme, kot sta varnostna in zunanja politika. Tukaj imamo dejansko ogromen izziv. V preteklosti nam je šlo lepo in dobro, zato vanje nismo preveč drezali. Danes je drugače, soočamo se z izzivi na mejah in v globalnem prostoru.
Mednarodno okolje je takšno, kakršno je. Evropska unija in države članice se mu bodo morale prilagoditi. Ni druge izbire, žal. Če bomo dovolj učinkoviti, bomo realnost bomo lahko tudi sooblikovali. Trenutno je ne.
Večinoma govorimo o schengenu. Kakšna je pa prihodnost dublinske ureditve?Tudi dublinska ureditev se bo morala prilagoditi novi realnosti ali pa celo popolnoma spremeniti. Države članice morajo presoditi, ali jim ta ureditev koristi, ali je primerna za soočanje s situacijo, in če ni, poiskati alternative.
Kaj pa sporazumi s tretjimi državami, torej sosedami Evropske unije? Dogovor med EU-jem in Turčijo je tudi v praksi propadel. To je še eden izmed izzivov. Mi še vedno verjamemo v to, da EU temelji na pogodbah. EU pričakuje, da jih bodo spoštovale vse države članice, pa vemo, da danes ni tako. EU pričakuje tudi, da jih bodo spoštovale tretje države, države partnerice zunaj Unije. Ampak vidimo, da se drugi akterji vedejo skrajno racionalno in v okviru svojih nacionalnih interesov. In če to počnejo oni, potem se mora v okvirih svojih interesov vesti tudi Evropska unija.
Mi ne moremo pričakovati, da se bodo države, kot je Turčija, držale sporazumov. Sploh če vemo, da so bili ti sprejeti pred leti, ko so bile okoliščine drugačne kot danes. Tudi Turčijo morate razumeti, da je v spremenjenem položaju. Na pomembnem delu meja ji divja vojna s popolnoma nepredvidljivim izidom. Vojna, v katero so se vključile vse pomembne svetovne sile. Verjemite, da se Turčija ne bo ukvarjala z migracijami v Evropsko unijo, ker ima z lastnega vidika bistveno pomembnejša varnostna in strateška vprašanja znotraj meja.
Zato ne moramo računati na druge. Sami moramo poiskati rešitve. V mednarodnih odnosih bomo morali svoje strateške interese drugače zagotavljati. Če je bila Libija pomemben premik naše, evropske južne meje, potem vojaški poseg vanjo najbrž ni bil pametna poteza. Zraven sta bili Velika Britanija in Francija. Države članice bodo morale krepko premisliti o lekcijah, ki jih je prinesla izkušnja v Libiji. O omejitvah teh dveh držav, ki sta bili najbolj aktivni v tej vojni. Ta doseg je zelo omejen.Kot eno bistvenih vprašanj izpostavljate tudi evropske vrednotne temelje v vidiku nesozvočja med humanitarnim in vojnim pravom ter helsinško ureditvijo človekovih pravic. Lahko to bolje pojasnite?
Helsinška konferenca o človekovih pravicah je bil projekt 70' let, ki je v tistem obdobju v veliki meri omogočil mehčanje vzhodnega bloka. Vendar takrat očitno ni nihče razmišljal, da bo prej ali slej prišlo do konflikta med načeli humanitarnega in vojnega prava ter človekovih pravic. Ti dve zadevi sta inherentno v konfliktu, ker sama vojna pomeni kršitve človekovih pravic. Mednarodno pravo pa zagotavlja minimalne standarde, ki jih je treba v primeru vojne upoštevati.
Kar bom zdaj dejal, bo verjetno zvenelo zelo grozno: Evropska unija bo morala sprejeti to, da bo zagovarjala vrednote, na katerih temelji, vendar bo morala te vrednote pogosto testirati ob realnosti okoli nas. Žal. Zunanja politika Evropske unije in držav članic bo vedno - kakor je bila tudi v preteklosti - presek temeljnih vrednot in politične realnosti. Vedno bomo težili k spoštovanju človekovih pravic, k spoštovanju načel humanitarnega in vojnega prava, ampak hkrati bo treba upoštevati realnost. 
To je eden zelo pomembnih dejavnikov sodobnega časa, ki ga lahko ponazorimo na primeru Sirije. V preteklosti je mednarodno pravo v veliki meri sooblikoval Zahod. Danes pa Rusija, Kitajska, Indija in še kdo, enostavno pravijo, da teh sprememb ne sprejemajo. Humanitarno posredovanje je ena velikih pridobitev zadnjih 25 let. Danes pa imamo Rusijo, ki enostavno trdi, da to ni nikakršna pridobitev in da če pride do intervencije, mora ta temeljiti na klasičnih mednarodnih sporazumih. Na določilih, ki vojaški poseg dovolijo, če dobiš za to povabilo države, v kateri naj bi se intervencija izvedla. Tako Rusi vzpostavljajo legitimnost svoje prisotnosti v Siriji. Zahod tukaj nima nobenega vzvoda, da bi Rusijo prisilil k spoštovanju načela humanitarne intervencije, ki je bila, denimo, podlaga za posege v Bosni in na Kosovu.
Ta diskrepanca bo vedno prisotna. Ampak to ne pomeni, da moramo svoje vrednote in svoje pravne temelje prilagajati. Mi pri njih vztrajamo, ampak hkrati se moramo zavedati, da smo v določenem okolju, in v tem okolju iskati najboljšo mogočo rešitev. Ta velikokrat ne bo idealna, temveč zelo gnil kompromis. Ampak v mednarodnih odnosih se velikokrat izkaže za dejstvo, da je še tako gnil kompromis boljši kot zelo intenzivna vojna.
Politika kot umetnost mogočega, torej.Države so si v mednarodnem sistemu načeloma enakopravne, vendar je relativna teža posamezne države različna. To je eno osnovnih pravil, ki še vedno velja.
"
http://www.rtvslo.si/svet/sirca-v-sloveniji-lazje-je-pomagati-kot-cakati-na-pomoc/375280,prebežniki,"
					1. oktober 2015 ob 11:19,zadnji poseg: 1. oktober 2015 ob 14:57
					Ljubljana - MMC RTV SLO","

",Sirca v Sloveniji: Lažje je pomagati kot čakati na pomoč,"Vsak, ki ga vojna prežene z doma, ima svojo zgodbo. Medhija in Nizam Sekheta sta maja 2013 v Slovenijo pribežala iz Sirije, kjer sta imela tovarno čistil in kozmetični center.
Našo državo dobro poznata, saj sta tu že živela in delala. Gospod ima tudi dvojno državljanstvo, sirsko in slovensko. Njuna življenjska zgodba pa je kot napet film, saj sta morala že dvakrat pustiti vse, kar sta ustvarila, in bežati pred vojno, da sta rešila svojo družino.
Nizam Sekheta je povedal, da takrat, ko moraš pustiti vse, da si rešiš golo življenje, nimaš druge izbire: ""Pridejo in ti vse vzamejo, takrat nič ne pomeniš. To je res boleče. Potem iščeš pomoč, kar je za človeka, ki tega ni vajen, ponižujoče. Če si mlad, lahko začneš znova, za starejšega človeka pa je vse to še veliko težje.""
Iz Sirije v Slovenijo, v Libijo, na Hrvaško, pa spet v Sirijo in nato v SlovenijoGospod Sekheta je leta 1967, ko je imel 18 let, prišel v takratno Jugoslavijo študirat farmacijo. Po študiju je delal v Prištini, ker je bila tam najboljša plača, potem je sprejel službo v Bosni in Hercegovini, leta 1978 pa je prišel v Slovenijo. V Šoštanju je bil vodja lekarne, tistih let pa se rad spominja zaradi čudovitih sodelavcev, pa tudi zaradi tega, ker so bili v okolju prijazno sprejeti. Končal je tudi magisterij iz medicinske biokemije. Pozneje je začel delati v Beogradu kot prevajalec, nato pa se je odpravil v Libijo, kjer je kot član jugoslovanske zdravstvene delegacije ostal dve leti.
Za nekaj časa se je vrnil v Sirijo, leta 1990 pa se je z družino preselil v Vukovar, kjer sta z ženo odprla zasebno lekarno. Tudi v sanjah si nista predstavljala, da bi lahko izbruhnila vojna. Mesto sta z otrokoma zapustila tik pred bombardiranjem in takrat izgubila vse. Ko so jima vzeli lekarno, sta od Hrvatov dobila le nekakšno potrdilo, glede odškodnine, ki bi jo morala dobiti, pa zadeve še vedno urejata in v dolgih vrstah čakata na rešitev. Upata, da jima bo pri tem morda pomagalo evropsko sodišče.
Leta 2000 sta se iz Sirije, kamor ju je pregnala vojna na Hrvaškem, ponovno vrnila v Slovenijo. V Ljubljani sta kupila lokal, v katerem sta nameravala odpreti lekarno, a sta tri leta zaman čakala na dovoljenje. Zato sta poslovni prostor prodala in se vrnila v Sirijo, kjer sta imela tovarno s čistili in kozmetični center. Takrat je bil tam mir in ugoden čas za industrijski razvoj.
Alep, kjer so živeli, je 5.000 let staro mesto na severu Sirije, zakonca Sekheta sta povedala, da je bilo lepo in kulturno mesto, domačini so bili odprti ljudje in zelo marljivi. ""Doma sem iz Bosne, v Siriji sem živela in delala trideset let. Tam se nikoli nisem počutila kot tujka. Ljudje so zelo prijazni, imajo radi življenje,"" je povedala Medhija Sekheta.
""Tu so nam ponudili prijateljsko roko""Na vprašanje, na kaj najprej pomisli, ko vidi vojne posnetke in ruševine na ulicah, po katerih se je sprehajala, ko je bil še mir, Medhija Sekheta odgovarja: ""Zelo sem žalostna, s temi kraji me povezujejo spomini, tam imamo prijatelje. Zelo je težko. A moram nadaljevati življenje, bojim se, da bi zbolela zaradi vsega tega, zato skušam obrniti nov list. Najpomembnejše se mi zdi, da smo Sirijo zapustili vsi, midva in otroci, da smo skupaj. Prišli smo v Slovenijo, tu so nam prijateljsko ponudili roko, zelo lepo so nas sprejeli, da lahko nadaljujemo življenje.""
Pred dobrima dvema letoma so se odločili, da zbežijo, njihova pot iz Sirije do Turčije, pa je potekala tako: ""Alep je kakšnih 55 km oddaljen od turške meje. Tja smo se odpeljali z avtom. Vsakih 500 ali 1000 metrov so bile postavljene barikade. Nikoli ne veš, kaj bo, kaj iščejo, kdo so ti ljudje. Nismo se vozili po navadnih cestah, ampak naokrog, po poteh, ki jih nismo poznali. Zato nas je vodil človek, ki smo mu plačali, da nas je pripeljal do meje. Na turški strani nas je sprejela častna konzulka Slovenije, pri njej smo bili kakšnih sedem dni, ko smo čakali na vizume. Nismo imeli rezerv, denarja, saj smo od tega, kar smo imeli, živeli, ko smo precej dolgo čakali na pomoč. Bili smo v stikih s slovenskim veleposlaništvom v Turčiji, vse skupaj se je premikalo precej počasi, ko pa so začeli uporabljati kemično orožje, sem pisal slovenskemu zunanjemu ministru. Napisal sem mu, da bo nekdo odgovoren, če se nam kaj zgodi. Naslednji dan so nas poklicali z veleposlaništva. Še sreča, da je takrat telefon deloval.""
Tako so z dvema kovčkoma v Slovenijo prišli 1. maja 2013. V Siriji sta pustila vse, kar sta ustvarila v treh desetletjih. Kaj se dogaja s premoženjem, ki sta ga pustila v Siriji, ne vesta. Ključe svoje hiše sta zaupala človeku, ki ga sploh ne poznata, saj pravita, da je bolje, če je nekdo v njej, kot pa, da bi bila prazna. Včasih jima kdo pošlje fotografijo tovarne, ki še stoji, a ne vesta, ali je kaj ostalo v njej. ""Danes je tako, jutri je lahko popolnoma drugače. Tako je v vojni. Veliko ljudi, ki so ostali v Siriji, zdaj odhaja. Pravijo, da se ne da več zdržati,"" je povedala Medhija Sekheta.
Ali mislita, da bo kdaj v Siriji zavladal mir? Nizam Sekheta je odgovoril: ""Vsaka stvar se enkrat konča. Problem pa je, da se tam še deset let ne bo dalo normalno živeti. Midva sva že stara, upava le, da se bo dalo kaj od tega, kar sva pustila v Siriji, prodati, da bi si tako lahko zagotovila normalno življenje.""
""Veliko je ekonomskih migrantov, to niso Sirci""Poročila o prebežnikih, ki prihajajo v Evropo, gledata. ""Poročila gledamo. Žal nama je, da je tako. Ne vem pa, kdo je kar naenkrat odprl vrata, da je prišlo 200 ali 300 tisoč ljudi v Evropo. Veliko je ekonomskih migrantov, a to niso Sirci. V Siriji je že štiri leta nemirno, pa ni nihče prišel, ti ljudje so bili v Turčiji, v Jordaniji, upali so, da se bodo lahko vrnili. Sirci so zbežali, ker so si s tem rešili življenje. Zanje velja, da imajo zelo radi Sirijo, a niso imeli druge izbire,"" je povedal Nizam Sekheta.
Medhija Sekheta pa je ob tem dodala: ""Kot žensko me moti, ko kažejo smeti, ki jih begunci puščajo za seboj. A vedeti moramo, zakaj. Njihova duševnost je uničena. Ljudje ne spijo, so utrujeni, s seboj imajo majhne otroke, med njimi so starci. Včasih so jezni, čeprav sicer niso takšni. Če je človek izmučen, je vsak drugačen, to je treba razumeti. V tej situaciji moramo biti humani.""
Kako si po izkušnji, ki jo imata, predstavljata uspešno integracijo migrantov? Nizam Sekheta pravi, da je dober temelj integracije, če poznamo tuje kulture, navade, miselnost: ""Sirci so kulturni ljudje, niso nevarni."" ""Ne moreš pozabiti, ko ti nekdo ponudi roko v stiski. Begunci zdaj potrebujejo pomoč, pozneje bodo potrebovali delo. Brez tega se ne bodo mogli integrirati,"" pa je dodala Medhija Sekheta.
V družini Sekheta, ki šteje osem članov, so visoko izobraženi (farmacevti, dermatolog), vsi bi radi delali in ustvarjali. Nizam Sekheta pravi, da svojih načrtov ne morejo uresničiti, ker nimajo kapitala, imajo pa bogate izkušnje s tovarno, v kateri so izdelovali naravna čistila, v kozmetičnem salonu so ročno izdelovali kreme, kozmetične preparate. ""Za vse to imava lastne recepte. Morda bo rešitev prinesel čas, morda nas bo slišalo pravo uho,"" je dejal.
Medhija in Nizam Sekheta, ki zdaj živita v Ilirski Bistrici, sta pri delu z begunci pripravljena pomagati tudi kot prevajalca, a ju za zdaj še niso vključili. Sicer pa sta v Siriji tudi onadva pomagala beguncem, predvsem tistim, ki so prišli, ko je v nekdanji Jugoslaviji divjala vojna. ""Srečen sem, če lahko pomagam,"" je dejal Nizam Sekheta, Medhija Sekheta pa je dodala: ""Lažje je pomagati, kot pa čakati na pomoč.""
Tatjana Pirc, Val 202
"
http://www.rtvslo.si/kultura/oder/kazaliste-pozoriste-gledalisce-teatar-kraj-kjer-zivi-svoboda/375251,prebežniki,"
					1. oktober 2015 ob 08:06
					Ljubljana - MMC RTV SLO","
Nenad Jelesijević
","Kazalište-pozorište-gledališče-teatar, kraj, kjer živi svoboda","Predstava Kompleks Ristić je prej skoreografirana kot zrežirana, je prej fragmentarna upesnitev – poezija v prozi – kakor slika časa, čeprav temelji na proučevanju dokumentarnega gradiva.
Režijski prijemi Oliverja Frljića so v izvedbi pomenljivo zrahljani, saj kvečjemu podajajo rezultate skupinskega dela njenih protagonistk in protagonistov – igralk in igralcev ljubljanskega Mladinskega (SMG) in reškega gledališča Ivana pl. Zajca ter dramaturško-raziskovalne skupine iz Ljubljane, Beograda in Zagreba.
Premiera na 49. beograjskem gledališkem festivalu Bitef je bila pomembna predvsem zato, ker je na kraju simbolnega precepa med ustvarjalno odprtostjo in estetiziranim meščanskim statusom quo, ki se spogleduje s skoraj povsem zatrto kontrakulturo – v Bitef teatru – ustvarila kritično reminiscenco na alternativno meta-jugoslovansko gledališče in njegove širše konotacije, ne da bi pri tem zapadla v patetiko resentimenta. Nasprotno, četudi so določeni simboli uporabljeni v predstavi povsem neposredne asociacije na histerično, zakompleksano, paranoično in totalitarno stanje jugoslovanskega etatizma, vzhajajočih nacionalizmov in lokalnih različic liberalizma (državna zastava, zemljevid SFRJ, kokakola z napisom »revolucija«), jim to ne odvzame uprizoritvenega, celo performativnega naboja, saj v svoji banalnosti (ali prav zaradi nje) učinkujejo – služijo kot zgovorni nastavki za razkrivanje razrednega ozadja nekdanje federacije …
… četudi to ni bil Frljićev namen. Izhajal je namreč iz analize pomembnih prispevkov Ljubiše Ristića in SMG-ja h gledališki umetnosti – predvsem njegovih predstav Missa in a minor (1980), Resničnost (1985) in Leviatan (ki jo je režiral skupaj z Nado Kokotovićleta 1985) –, iz fragmentacije skupinskih dognanj te analize znotraj strnjenega historičnega pregleda fenomena KPGT, ter sinteze izbranih fragmentov v fluidno, izrazito čustveno zmes, ki precej gradi na metodi in dinamiki performansa (poudarek na koreografiji in govorici (golega) telesa, prizori s telesnimi izločki, geste, temelječe na repeticiji, odprava neposrednih dramaturških povezav med prizori, oder kot prostor namesto kot prizorišče itd.).
Kolektivno teloPristop, ki izhaja iz zelo telesne akcije igralcev in igralk in posledično do neke mere ubeži utesnjujoči prostornini odra, se izkaže za učinkovit, saj mu uspe vzpostaviti tisto vrsto napetosti, ki je hkrati rezultat in dejanje jasnega, politično artikuliranega izkaza in stališča. Vendar ta artikulacija ni intelektualistična, temveč izrazito čutna. Čutno je na odru skoraj shematsko in povsem ritmično (pre)razporejeno v kolaže, sestavljene iz kopice osebnih (mikro)stanj. Čutimo, da igralki in igralci gradijo svoje izraze na poglobljenem premisleku, ki ga sproti prevajajo v znakovno naravnano igro čustev. Čutimo tudi kolektivno telo (čeprav gre morda za preveč premočrtno asociacijo, sestavljeno iz sedmih teles – prispodob nekdanjih šestih jugoslovanskih republik in metafore »svobode«/Jugoslavije) v nenehnih poskusih sestavljanja in ponovnega razstavljanja. Čutimo psihologijo boja, tako s samim seboj kot z drugimi.
Jok je v tem konfliktnem kontekstu neizogiben, pri čemer ne gre za banalno žalovanje za preteklo družbeno ureditvijo. Jok Drage Potočnjak med pomivanjem poscanega zemljevida SFRJ-ja s – kot se zdi – za vedno neizbrisnimi mejami med republikami je prej metafora čez »tranzicijski« čas razpotegnjene žalosti obupanih, šokiranih in obubožanih: iluzionistično predstavo, ki nam jo je pred dobrimi dvajsetimi leti uprizorila takratna partijska elita, nam zelo podobna (pogosto gre za iste ljudi) strankarska elita igra vse do danes. Pri tem je siva meščanska množica, ki, kakopak, omogoča obstoj »demokratičnega« predstavništva, še naprej vir kritičnega umetniškega navdiha in aktivistične jeze. Naša svoboda je svoboda drugih, a tako kot v sedemdesetih letih tudi danes živi le kratko, od časa do časa, predvsem pa v zamejenih, začasnih prostorih, bodisi na odru ali v mikro-situacijah naših življenj.
Vendar rahljanje taistih (!) mej zdaj pogumno, v neposredni akciji izvajajo prebežnice in prebežniki, ki bežijo pred posledicami neokolonialnega opustošenja enega izmed še ne povsem »uvrščenih« koncev sveta, moč življenja se tako tudi tvorno upira nekrokapitalizmu (prevladi paradigme smrti za potrebe vzdrževanja obstoječega). Medtem pa – ne le na državnih mejah, temveč tudi v mestu, ravno na dan beograjske premiere Kompleksa Ristić – vladajo izredne razmere. Prosto gibanje po širšem mestnem središču je onemogočeno zavoljo varovanja pravice do izražanja »drugačnosti«. Beograjska parada ponosa, ki je tokrat potekala »povsem mirno«, znotraj trdnega policijskega obroča, je tako ironični dokaz, da se s tanki na ulicah da zavarovati vsakršno liberalno pravico, ki s tem postane lastno nasprotje. Pravice so v vsakdanjem življenju pogosto neuresničljive kljub temu, da so zajamčene. Vsakdo ima pravice do stanovanja, šolanja, svobodnega gibanja itd., a jih bodo gotovo laže uveljavili bogatejši.
ResničnostResničnost tega dejstva je neizprosna. Tako kot je neizprosen prizor s tanki, ki na oder primarširajo hrupno, v obliki čevljev na nogah vojakov. Na tankih je napisana beseda resnićnost, citat s plakata SMG za (skoraj) istoimensko Ristićevo predstavo. Ć namesto č-ja tu ustvarja besedno igro, ki je v predstavi prisotna še na drugem mestu. Ristićev priimek je namreč na mizah, ki so pomemben del scenografije, izpisan na veliko, vendar v malce popačeni obliki, kot Ristič. Če je ć mehki č, je potemtakem č trdi ć. Resničnost resnićnosti, ki ji je sledila »demokracija«, so bili tudi izbris, koncentracijska taborišča, umori. Resničnost sedanjosti je kriminalizacija življenja. Estetizacija upora je pri tem past, v katero se umetniki pogosto ujamejo.
Zdi se, da se Kompleks Ristić tej pasti uspešno izogne s tvegano potezo, ki v tem primeru učinkuje – s poudarjanjem patosa, ki ga odmerki humorja nepretenciozno potegnejo v kolesje brezhibno delujočega čustvenega stroja »maše za Jugoslavijo«, kot predstavo imenuje Draga Potočnjak, sicer del igralske zasedbe Misse in a minor. Zanjo je skupinska dinamika igre posledica utelešenja intenzivnih čustev: »Vse je tu. Vse je tako prekleto dobro arhivirano v nas. Najbolj tisto, česar nismo hoteli videti, tisto, kar smo hoteli na vsak način pozabiti. Tragično je medtem že zdavnaj prešlo v naš limfni sistem. Lahko ga odigramo na pamet, brez posebnega vživljanja, samo pomisliš – in največja bolečina privre na dan. Tega se še posebno oklepamo, da bi vsaj za trenutek zbežali pred še večjo bolečino sveta, ki nas tlači.«
Tovrstno utelešenje čustvenih nastavkov uspešno manipulira in premešča nakopičen pomenski patos, enkrat na raven kiča, ki odstira ironičen pogled na družbo in naše mesto v njej, drugič na raven zavestnega vživljanja v tragiko razkroja skupnega in skupnosti nasploh (nikakor ne zgolj ex-Jugoslavije).
Premišljeno in čustveno zastavljena dinamika čustvenega stroja kolektivnega telesa deluje. Sam sem jokal tako na generalni vaji kot na premieri, sploh med prizori pomivanja tal, vstopa tankov, petja Bilećanke (»čuje se odmev korakov ...«) in med Nirvanino pesmijo v ozadju (»here we are now, entertain us«), ki po svoje predvideva vrnitev mizanscene družbe devetdesetih let. Verjetnost, da se vam med ogledom zbudijo zakopana čustva, je velika. Nasploh je bil vtis, da se čustvena stanja z odra prosto prelivajo v občinstvo, njegova resnost pa spet na oder, s čimer kompleks pridobiva najpomembnejšo razsežnost: iz predelanih izhodiščnih motivov (iz kritičnega gledališča preteklega časa) se ustvari situacija tukaj-zdaj, ki – tako želimo verjeti – ni zgolj estetizirana, odrska, temveč je tudi artikuliran komentar aktualnih razmer, v katerih s(m)o se znašli Postjugoslovani, vključno s tistimi, rojenimi po letu 1990.
Tomaž Toporišič, ki je skupaj z Goranom Injcem dramaturg predstave, kompleks pojasnjuje kot metaforo sodobnega teatra, ki je v sedemdesetih letih poskušal emancipirati tako sebe kot občinstvo. Frljić po drugi strani poudarja željo po uprizoritvi »vrste pomenskih bomb«, ki bi jih lahko razumel vsakdo, tudi nepoznavalci Ristićevega dela. Ta namera je večinoma tudi realizirana, predvsem med specifičnimi šoki, prekinitvami in krči, ki sproti gradijo in projicirajo različne (nad)pomene iz fragmentarno zastavljenih prizorov.
Igralska zasedba pri tem deluje natančno, premišljeno in organsko povezano: Primož Bezjak, Uroš Kaurin, Jerko Marčić, Nika Mišković, Draga Potočnjak, Matej Recer in Blaž Šef skupaj vzpostavijo nehierarhično povezano, fluidno, avtonomno igralsko telo, ki – tako se zdi – nagonsko beži pred potencialno utesnjujočim režijskim postopkom, čeprav ga hkrati do natančnosti spoštuje. Polna, fizično zahtevna osvoboditev igralskih teles znotraj utripajočega kolektivnega telesa, tako na ravni giba kot glasu, je omogočila njihovo intenzivno, večplastno komunikacijo z občinstvom, na podlagi katere zgradijo, utrdijo in hkrati relativizirajo – natančneje raztreščijo – podobe tragičnega, arhiviranega v svojih »limfnih sistemih«. Igralsko telo svoja strnjena uporna čustva večkrat prepričljivo izbljuva, na ves glas, pri čemer je ključno, da ne ponazarja »generacijskega« besa, temveč izraža lasten.
Plastični JezusZaključek predstave je večplasten hommage dragocenim preteklim poskusom emancipacije, kritike in politike skozi umetnost. Odrska oživitev cenzuriranega prizora Ristićeve poroke s slikarko Višnjo Postić iz prelomnega filma Lazarja Stojanovića Plastični Isus (1971) – za Frljića sicer ključni prizor – je pomembna gesta, ki predpostavlja potrebo po kontinuiteti upora, h kateri želi tudi prispevati. (Ne le) na tej ravni izjavljanja se predstava nedvomno odmakne od ozkosti problematike, ki bi se jo dalo slutiti iz njenega naslova in pokaže na širše konotacije kompleksa, ki je vsekakor več kot preigravanje citatov iz Ristićevih predstav in njegove biografije.
Ta odkriti režijski in dramaturški zdrs iz obdelave lika in dela referenčnega avtorja v refleksijo nedavne zgodovine, videne iz (osebnih) perspektiv, ki so jih k skupinski dramaturški dinamiki prispevali tudi Olga Dimitrijević, Nina Gojić, Rok Vevar in Ana Vilenica, v resnici nadaljuje tisti postteater, ki izhaja iz emancipacijskih gibanj šestdesetih let. Dejstvo, da je ta postteater vidno utrujen, kot je po svoje vidno tudi iz izjave Potočnjak, postaja izhodiščna točka iskanja specifičnih načinov socializacije, ki bi sodobne scenske umetnosti s kritičnim potencialom umestile v obstoječe, in obratno. Če Kompleksu Ristić uspe odpreti širšo debato s pozicije meta-jugoslovanskega razumevanja gledališča, ki sega čez fascinacijo z avtoritetami – kar je, kot kaže, del koprodukcijskega prizadevanja –, bo s tem dal dragocen prispevek k refleksiji našega položaja v stalno izrednih razmerah neoliberalnega postjugoslovanskega stanja.
Želja po ukinitvi statusa razlikeRistić predstavo vidi kot »čudno dejanje Frljića in tovarišev« in predpostavlja, da je njena ideja pokazati na anahronizem tistih (ljudi okrog KPGT-ja), ki so želeli združevati »enotni (jugoslovanski) kulturni prostor« in prepričati ljudi, da je raznolikost ključna. Pravi, da bo vesel in se bo tudi opravičil, če se bo pri tej predpostavki motil. Njegove izjave sicer odražajo dejstvo, da je v sedanjem liberalnem kulturnopolitičnem okolju pravzaprav izključen iz gledališkega udejstvovanja, kljub vsem svojim referencam in nedavni nagradi Sterijevega pozorja. Kako bi potemtakem bila videti predstava, če bi se projekta udeležil tudi Ristić?
Medijsko skonstruirano razmerje med Frljićem in Ristićem beremo kot značilni sindrom love and hate, ki vznika med občudovanjem in razbijanjem neke avtoritete; sindrom, ki morda simbolično odraža generacijski prepad med dvema poetikama/koncepcijama, medtem ko njuna umetniška prizadevanja nedvomno izžarevajo željo po ukinitvi statusa razlike, izhajajočega iz pripadnosti določeni »kulturi« (naciji, etniji, jeziku itd.), ki ga sicer uspešno generira multikulturalizem, tako njegova jugoslovanska, kot tudi sodobna različica. Eden pri tem odkrito promovira (postmodernistično uokvirjeno) jugoslovansko idejo, medtem ko jo drugi kvečjemu dekonstruira in obenem, predvsem po zaslugi skupinskega ustvarjalnega procesa, secira njene avtoritarne vzgibe. Zdi se, da je ta površinska dvojnost z vidika umetniške kritike obstoječega povsem nepomembna (zakompleksanost). Toliko prej, ker pričujoča predelava paradigme Ristić (znova) odpira prostor kazališta-pozorišta-gledališča-teatra kot kraja, v katerem živi svoboda.
"
http://www.rtvslo.si/svet/nemcija-bo-za-integracijo-beguncev-na-trg-dela-namenila-130-milijonov-evrov/375229,prebežniki,"
					30. september 2015 ob 17:50,zadnji poseg: 30. september 2015 ob 18:51
					Berlin - MMC RTV SLO, STA","
K. Št.
",Nemčija bo za integracijo beguncev na trg dela namenila 130 milijonov evrov,"Medtem ko Berlin razmišlja, da bi prošnje za azil preverjal že na kopenskih mejah, bo država za integracijo mladih beguncev na nemški trg delovne sile namenila še 130 milijonov evrov.
Predstavniki nemške zvezne vlade in zveznih dežel so se dogovorili, da bodo omenjeno vsoto namenili do leta 2017, del teh sredstev pa bo na voljo že letos. Nemška ministrica za izobraževanje Johanna Wanka je poudarila, da je program 'Izobraževanje je ključ' nujno potreben, saj je več kot polovica beguncev, ki prihajajo v Nemčijo, mlajših od 25 let.
Ker je za integracijo odločilno predvsem znanje jezika, bo ministrstvo v sodelovanju z ljudskimi univerzami med drugim izobrazilo t. i. učitelje spremljevalce, ki bodo beguncem pomagali naučiti se nemščino, ter razvilo posebne aplikacije za pametne telefone za še dodatno pomoč pri učenju.
Drugo težišče bo na ugotavljanju zaposlitvenih potencialov beguncev, pri čemer je osnova leta 2012 sprejeti zakon o priznavanju poklicnih kvalifikacij. Kot je povedala Wankova, so lani priznali 13.200 v tujini pridobljenih poklicnih kvalifikacij, kar je 1380 več kot leto pred tem. Načrtujejo tudi posebne analize potenciala, s katerimi bodo mladim z vojnih in kriznih območij pomagali pri izbiri izobraževalne in poklicne poti ter tesnejše sodelovanje z industrijo, zbornicami in združenji ter lokalnimi skupnostmi.
Preverjanje prošenj na kopenski mejiNemčija, ki na svojih letališčih že preverja, ali so prošnje prebežnikov za azil utemeljene ali ne, bi po besedah nemškega notranjega ministra Thomasa de Maiziera lahko razširili tudi na prehodih na kopenski meji. Vlada v Berlinu tega predloga še ni potrdila, zato ne bo predmet četrtkove razprave o predlaganih spremembah nemške azilne zakonodaje v bundestagu. A kot je v pogovoru za berlinski javni radio RBB povedal de Maiziere, njegovo ministrstvo pripravlja zakonodajo v tej smeri in ta bi bila v skladu s pravili EU-ja.
Nemška vlada je sicer v spodnji dom nemškega parlamenta ta teden vložila predlog zakonodaje, ki naj bi pospešila obravnavo prošenj za azil, vračanje tistih, ki jim je azil zavrnjen, nazaj v njihove domovine in tudi gradnjo nastanitvenih kapacitet za begunce. V skladu s predlaganimi novostmi naj bi med drugim na seznam t. i. varnih držav uvrstili še Albanijo, Kosovo in Črno goro. Poleg tega naj bi prebežniki v Nemčiji v prihodnje dalj časa ostali v sprejemnih centrih, kjer bi načeloma prejemali pomoč v blagu in ne več gotovine.
Nemčija je glavni cilj prebežnikov, ki pred vojnami in revščino bežijo v Evropo. Sredi septembra je začasno znova uvedla nadzor na svojih kopenskih mejah, da bi zajezila in predvsem bolje nadzirala val prihodov.
 
 
 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Psihologinja: Premalokrat iskreno vprašamo, kako se nekdo počuti.
"
http://www.rtvslo.si/svet/bruselj-za-ukrepanje-z-begunsko-krizo-predlaga-1-7-milijarde-evrov/375202,prebežniki,"
					30. september 2015 ob 13:37,zadnji poseg: 30. september 2015 ob 19:30
					Atene, Bruselj, New York, Ljubljana, Zagreb - MMC RTV SLO, STA","
K. S., K. Št.
","Bruselj za ukrepanje z begunsko krizo predlaga 1,7 milijarde evrov","Članice EU-ja bodo po predlogu komisije samo letos za reševanje krize s prebežniki namenile 800 milijonov evrov, naslednje leto dvakrat toliko. 
Evropska komisija je sprejela prvi sveženj proračunskih predlogov o porabi 1,7 milijarde evrov v dveh letih za ukrepanje v begunski krizi. Za letos predlaga 800 milijonov evrov, ki naj bi bila zagotovljena s prerazporeditvijo sredstev v okviru letošnjega proračuna in s prevzemom dodatnih obveznosti članic. Za prihodnje leto pa 900 milijonov evrov. Ob tem znova poziva članice EU-ja, naj izpolnijo obljubo z vrha minuli teden in prispevajo sredstva v enaki vrednosti.
Od 800 milijonov evrov naj bi bilo 100 milijonov evrov namenjenih za nujno financiranje članic, soočenih z največjim valom beguncev, v okviru sklada za azil, migracije in vključevanje ter sklada za notranjo varnost. Nujno financiranje je letos že bilo podvojeno na 73 milijonov evrov, a so ta sredstva že izčrpana.
Pomoč tretjim državamKomisija predlaga 330,7 milijona evrov dodatnih obveznosti za članice, prerazporeditev 70,6 milijona evrov z drugih področij ter 400 milijonov evrov. Tristo milijonov evrov je predvidenih v okviru evropske sosedske politike v pomoč tretjim državam pri soočanju z valovi beguncev iz Sirije, na primer Turčiji, Libanonu in Jordaniji.
120 novi delovnih mest v FrontexuKomisija predlaga tudi 1,3 milijona evrov za 120 novih delovnih mest v agenciji za zunanje meje Frontex, Evropskem azilnem podpornem uradu (EASO) in policijskem uradu Europol, ki bodo imeli ključno vlogo pri izvajanju načrta za premestitev beguncev znotraj unije, za kar je sicer dodatno načrtovanih 780 milijonov evrov.
V Bruslju pričakujejo tudi, da bodo članice izpolnile obljubo z neformalnega vrha unije minuli teden in še same prispevale v enaki vrednosti. To velja tudi za že mobilizirana sredstva. EU je po navedbah komisije že mobilizirala milijardo evrov v pomoč Turčiji ter 17 milijonov evrov v pomoč Srbiji in Makedoniji. Tudi v nujni skrbniški sklad za Afriko z začetnim kapitalom 1,8 milijarde evrov iz finančnih sredstev EU bi morale članice prispevati sredstva v enaki vrednosti, opozarjajo v Bruslju.
Na Hrvaško prišlo že več kot 87.000 prebežnikovNa Hrvaško je v torek prišlo skoraj 4.000 prebežnikov, od srede septembra pa že več kot 87.000. Begunsko krizo zaostruje tudi visok delež civilnih žrtev v Siriji. Hrvaški premier Zoran Milanović je potrdil, da so na skrajni jug države pripeljali okrepljene policijske enote za primer, da bi prebežniki spremenili pot proti zahodni in severni Evropi ter začeli na Hrvaško hoditi čez Črno goro.
V brodolomu ob obali Lezbosa nove žrtve med begunciOb obali grškega otoka Lezbos sta v brodolomu ladje z 49 prebežniki, ki bi sicer lahko prevažala zgolj 14 ljudi, umrla tudi ženska in otrok. Reševalcem je uspelo rešiti 45 ljudi.
Lezbos je ena izmed glavnih vstopnih točk za tisoče prebežnikov, ki skušajo z Bližnjega vzhoda in Azije prek Turčije vstopiti na ozemlje EU-ja. Po podatki Visokega komisariata ZN-a za begunce je prek Sredozemskega morja letos Evropo doseglo 515.000 prepežnikov. Več kot polovica med njimi jih beži pred vojno v Siriji.
Italijanska policija izpraznila tabor migrantov na meji s FrancijoItalijanska policija je na meji s Francijo izpraznila tabor s prebežniki pri mestu Ventimiglia. Približno 50 ljudi - 30 prebežnikov in 20 aktivistov - se je še pred posredovanjem policije ob zori umaknilo na bližnjo skalnato obalo, da bi se izognili aretaciji. Šotore in osebno lastnino iz tabora, ki leži približno 100 metrov od francoske meje, so odstranili smetarski tovornjaki.
Ventimiglia je bilo v središču pozornosti ob začetku prebežniške krize v Evropi, saj so, večinoma prebežniki iz Afrike, želeli tam prečkati mejo s Francijo, a so francoske oblasti prehod zaprle.
Sredozemsko morje je od 1. januarja letos prečkalo skoraj 515.000 ljudi, med katerimi je bilo 54 odstotkov Sircev. Največ jih je prispelo v Grčijo, in sicer 383.000, sledi Italija, kamor je prek morja prispelo 129.000 ljudi
Unicef: Spopadi v petih državah z domov pregnali več kot 4,5 milijona otrokMedtem pa je Unicef sporočil, da petino od več kot pol milijona ljudi, ki so od začetka leta prečkali Sredozemsko morje, predstavljali otroci. Sicer pa so spopadi in nemiri v petih državah po svetu z domov pregnali več kot 4,5 milijona otrok.
Kot so še opozorili v Unicefu, v državah, v katerih divjajo spopadi, otroci vsakodnevno tvegajo življenje. Izpostavljeni so ugrabitvam, poškodbam, vključevanju v oborožene vrste in smrti. Na poti iskanja varnega zavetja so izpostavljeni številnim nevarnostim. Pogosto se znajdejo v rokah tihotapcev in morajo nositi fizične in psihološke posledice vojne, razseljenosti in sovraštva. 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Psihologinja: Premalokrat iskreno vprašamo, kako se nekdo počuti.
"
http://www.rtvslo.si/svet/psihologinja-premalokrat-iskreno-vprasamo-kako-se-nekdo-pocuti/375129,prebežniki,"
					30. september 2015 ob 05:55,zadnji poseg: 30. september 2015 ob 08:02
					Ljubljana - MMC RTV SLO","
Katja Štok
","Psihologinja: Premalokrat iskreno vprašamo, kako se nekdo počuti","Evropsko združenje psihologov opozarja, da prebežniki, ki so na poti v Evropo, potrebujejo tudi psihološko pomoč. Travme, ki so jih doživeli na poti, so primerljive s stresom v nesreči.
Poleg najbolj očitnega vprašanja, kako se s stresom spoprijemajo prebežniki, nas je zanimalo tudi, kakšen je najprimernejši odziv okolice na posameznika, ki je moral zapustiti svoj dom in prepotovati več tisoč kilometrov, da je prišel na želeni cilj? In še, kako majhnemu otroku, ki vidi ljudi, ki hodijo mimo njegovega doma, ali na televiziji ujame podobo jokajočih vrstnikov, razložiti, kaj se dogaja?
""Odgovorni smo, da ob tej humanitarni katastrofi v dobro družbe uporabimo svoje znanje o travmah, žalovanju, posledicah izgube skupnosti in težavnosti prilagajanja novim življenjskim razmeram,'' se je glasil poziv predsednika Evropske zveze psiholoških združenj (EFPA) prof. dr. Telma Mourinha Baptiste vsem evropskim psihologom, ""da s svojim znanjem pomagajo v času te humanitarne skupnosti"".
Na poziv se je odzvala tudi Vita Poštuvan s Slovenskega centra za raziskovanje samomora na Inštitutu Andreja Marušiča. Psihologinja potrdi, da je stres, s katerim se spoprijemajo prebežniki na tej dolgi in nevarni poti, primerljiv s stresom, ki ga nekdo doživi v nesreči, kot so bile v Sloveniji nedavne poplave in žled, pa tudi tragična balonarska nesreča in nesreča avtobusa z nemškimi dijaki. V vseh primerih so ponesrečencem in njihovim bližnjim psihologi nudili pomoč. ""Iz psihološkega vidika so podobnosti, saj gre za nenaden dogodek, kot sta smrt in tragični dogodki, ki nas je vrgel iz rutine. Ljudi je treba predvsem stabilizirati in orientirati,"" razlaga Vita Poštuvan. Pri tem doda, da je psihološka pomoč prebežnikom potrebna predvsem s treh vidikov.
Normalen odziv na nenormalne okoliščine""Prvo je tisto, kar se je nekomu zgodilo v matični državi. Pomembno je, kako človek doživlja pot, tranzicijo in kako se takšen človek vključi. V vseh treh primerih je psihološka podpora ključna. Veliko psihološke podpore si dajo ljudje že med seboj. Biti z družinskimi člani je največja psihološka opora. A ne potujejo vsi z družinskimi člani, nekateri so jih izgubili na poti. Večina bo to krizo predelala sama. Psihologi pravimo, da so njihove reakcije, pa čeprav so včasih skrajne, pravzaprav normalen odziv na nenormalne okoliščine.""
Psihološka potreba po varnostiVita Poštuvan nadaljuje, da je psihološka pomoč na terenu po navadi obravnavana kot drugorazredna pomoč, saj med nujnejše spadajo hrana, voda in medicinska oskrba. Pri tem seveda ne gre razumeti, da imajo psihologi s prebežniki klasične terapije s pogovorom, pa čeprav je ta v teh izrednih razmerah izjemno pomemben. Za psihološko varnost ljudi na poti je najpomembnejša obveščenost, vedenje, kaj se na poti dogaja, kdaj pride naslednji vlak, avtobus.
""Tu gre za psihološko potrebo po varnosti, da se ljudem povedo stvari, ki se na terenu reševalcem in policistom zdijo samoumevne, kot so, kdaj bodo odšli, kje je WC, kje je voda,"" razlaga sogovornica, ki se je v prvem množičnem prihodu prebežnikov v Slovenijo pred dvema tednoma tudi sama odpravila na železniško postajo v Mariboru, da bi sirskim beguncem in migrantom nudila strokovno pomoč. Psihologinja sicer priznava, da je velika obremenilna okoliščina sporazumevanje, ""a moja izkušnja v Mariboru je bila, da so se ljudje samoorganizirali, nekaj so mi povedali v angleščini. Včasih kaj pokažejo tudi neverbalno.""
Izražanje čustevNa mejnem prehodu v Rigoncah smo lahko novinarji slišati glasno petje prebežnikov, na Obrežju pa smo videli mame, ki so se z malčki žogale ali z njimi pihale milne mehurčke. Malčka, ki sta z družino čakala na vkrcavanje na avtobus, sta se na tleh zaigrala z rdečim in modrim avtomobilčkom, za voznika pa sta uporabila kar dogorele cigaretne ogorke, ki sta jih našla na ob robniku.
""Pri otrocih je izjemno pomembno, da lahko izrazijo svoja čustva. Zato morajo dobiti barvice, žogo, igrače. Morda bodo peli ... Treba je poiskati način, na katerega bodo lahko izrazili svojo stisko."" Odrasli pa lahko svoja čustva izražajo v pogovoru. ""Dobro je, če se lahko zaupajo nekomu zunanjemu. Res je, da se pogovarjajo med seboj, kar je najboljša razbremenilna metoda. A potrebujejo nekoga zunanjega, ki ni obremenjen z družinsko dinamiko, saj lahko tej osebi povedo več,"" še razloži Vita Poštuvan, ki kot psihologinja deluje tudi v okviru Civilne zaščite v primerih nesreč. 
Učinek bumerangaSogovornica poudari, da je izjemno pomemben tudi vidik - kaj se bo zgodilo z ljudmi, ko se bodo enkrat ustavili in ustalili. ""S tem se večina še ne ukvarja, saj še ni prispela na končni cilj. A pomembno je, da vzpostavijo dnevno rutino, kot je jutranje umivanje zob, pa do tega, da se vključijo v vsakdanje življenje.""
Tako kot pri izgorelosti se tudi pri prebežnikih lahko zgodi, da bodo celotno pot podoživeli šele, ko se bodo ustavili. ""Ko se bodo ljudje umirili, bodo zagotovo prve dni, tedne, morda tudi ves mesec, podoživljali dogodke. To so lahko vsiljene slike, ob glasnem hrupu se bodo vzdramili bolj kot sicer. To so znaki akutnega stresa, ki so popolnoma normalni. Ob tem se ne počutimo dobro, ampak to je normalno, to mora naše telo predelati. Če takšno stanje traja več kot en mesec, je potrebna večja psihološka pomoč, sicer se lahko usede kot travmatična izkušnja. Prejšnji teden smo imeli na Civilni zaščiti izobraževanje in kolega je pripovedoval dogodek, ki ga je imel z vojnimi veterani v španski vojni. Ko jih je vprašal: 'Kdaj se je za vas vojna končala?', so mu odgovorili, da še vedno traja.""
Kako naj se v takšnih okoliščinah odzove okolica? Okolica, ki je polna svojih strahov, predsodkov in pomislekov? Kako položaj razložiti otrokom? ""Ključno pri tem je, da se ne razvije še več diskriminacije, kot je je že. Da se poskušamo čim bolj vživeti v drugega. Tudi majhnemu otroku lahko razložimo, da so to ljudje, ki prihajajo iz strašnih okoliščin, da nimajo več doma, da se je njihov dom porušil. Podobno je v primeru naravne katastrofe. Ključen je zgled staršev oziroma odraslih. Če bodo starši to sprejemali, bodo otroci to posvojili in do sočloveka gojili sočutje in prijaznost. Sprejeti moramo odločitev, kakšen je naš odnos do te problematike. Če se odločim, da bom iskala v ljudeh dobro in da ne bom v vsakem videla terorista in skrajneža, bom lažje govorila prijazneje … Premalokrat iskreno vprašamo, kako se nekdo počuti. Živimo eden mimo drugega. Na tem mestu je pomembna družbena odgovornost do sočloveka. To, da iskreno ponudimo pomoč.""
Fotoutrinki z Obrežja in Rigonc (20. september 2015), več o dogajanju na Twitterju @katjastok:
"
http://www.rtvslo.si/svet/faymann-pricakujemo-da-nemcija-ne-bo-zaprla-meje-z-avstrijo/375127,prebežniki,"
					29. september 2015 ob 15:48,zadnji poseg: 29. september 2015 ob 16:00
					Dunaj/Zagreb/Ženeva - MMC RTV SLO","
B. T.
","Faymann: Pričakujemo, da Nemčija ne bo zaprla meje z Avstrijo","Avstrijski kancler Werner Faymann je izrazil pričakovanje, da bo Nemčija še naprej sprejemala prebežnike in da ne bo zaprla meje z Avstrijo.
Faymann je povedal, da dogovor z nemško kanclerko Angelo Merkel trenutno dobro deluje, kar pomeni, da Nemčija izvaja nadzor, obenem pa Avstrija lahko še obvladuje razmere v zvezi s prebežniki, ki potujejo čez državo. Povedal je, da jih je v Avstrijo samo septembra prišlo 167.000, več kot 90 odstotkov pa jih je odpotovalo naprej v Nemčijo in Skandinavijo.
Avstrijski kancler je priznal, da bi morebitna zaostritev nadzora na avstrijsko-nemški meji lahko pripeljala do zastajanja prebežnikov v Avstriji, kar pa bi lahko državi povzročilo velike težave. Ob tem je dodal še, da Avstrija za prebežnike ni le tranzitna država, saj jih veliko tam tudi ostane. Trenutno v Avstriji prebiva 53.000 prebežnikov, na sosednjem Madžarskem pa le 6.000.
Samo na mejni prehod Nickelsdorf med Avstrijo in Madžarsko, kjer v Avstrijo vstopi največ prebežnikov, je prejšnjo noč prišlo okoli 2.800 prebežnikov, večinoma z vlaki. V avstrijskih sprejemnih centrih za begunce je noč preživelo 8.000 prebežnikov, večina pa jih je že odpotovala naprej proti Nemčiji, številni med njimi tudi s posebnimi vlaki, saj je Nemčija dovolila prihod posebnega vlada čez mejni prehod pri Salzburgu.
Največja težava za prebežnike sta mraz in dežNa Hrvaško je od začetka begunske krize do danes vstopilo že 84.899 prebežnikov, samo v ponedeljek pa jih je čez mejne prehode Tovarnik in Bapska v državo vstopilo več kot 5.800, ki so jih čez dan vozili na Madžarsko. V začasnem sprejemnem centru v Opatovcu je bilo čez dan približno 1.900 prebežnikov, policija pa jih tudi danes pričakuje iz Srbije.
Večina prebežnikov v Opatovcu ostane le nekaj ur, tam se prijavijo, nekaj pojedo, se v šotorih malo odpočijejo, številni med njimi potrebujejo tudi medicinsko pomoč. Trenutno je največji problem hrvaških oblasti ta, kako bi zagotovili gretje v šotorih, saj so zaradi vse hladnejšega ozračja prebežniki prezebli, nevšečnosti pa povzroča tudi dež. 
Sprejemni center v Opatovcu je obiskal tudi hrvaški premier Zoran Milanović, ki je dejal, da Hrvaška ni v schengenskem območju, a da se vede, kot da bi bila. Dejal je, da bo Hrvaška še naprej odprta za prebežnike in da svoje meje ne bo ograjevala z žicami in ovirami. ""Dokler bom na položaju, bom skrbel, da branim hrvaške interese v schengenu in pri tem, kar schengen za nas pomeni, to pa je urejena skupnost, kjer se ščitijo tudi hrvaški interesi,"" je povedal premier, ki je Opatovec obiskal na dan policije. Ob tem je tudi pohvalil delo policistov in se jim zahvalil za njihovo požrtvovalnost. 
Čez Sredozemsko morje samo letos več kot pol milijona ljudiMedtem je visoki komisar Združenih narodov za begunce sporočil, da je letos Sredozemsko morje prečkalo že več kot pol milijona prebežnikov. Od 1. januarja letos je tako do Evrope pripotovalo že 515.000 ljudi, med njimi 54 odstotkov Sircev. Največ jih je prispelo v Grčijo, kar 383.000, sledi pa ji Italija, kamor je pripotovalo 129.000 prebežnikov. V istem obdobju je na nevarni poti čez Sredozemsko morje umrlo oziroma izginilo 2.980 ljudi.
Začne se druga faza operacije proti tihotapcemEvropska unija je v ponedeljek napovedala začetek druge faze operacije proti tihotapcem v Sredozemskem morju EUNAVFOR Med, ki so jo poimenovali operacija Sophia, po somalski deklici, ki se je rodila na ladji operacije EUNAVFOR Med, ko je ta pred obalo Libije 22. avgusta rešila njeno mater. V prvi fazi je šlo predvsem za zbiranje informacij, zdaj pa bodo lahko policisti od 7. oktobra dalje tudi uničevali in zasegali ladje tihotapcev tudi v mednarodnih vodah.
Slovenija bo v okviru druge faze operacije ob ladji Triglav zagotovila še sodelovanje z do 12 slovenskimi pripadniki v okviru operativnega poveljstva operacije, poveljstva sil in mobilne vojaške bolnišnice (ROLE 2). Ladja Triglav bo v operaciji lahko sodelovala do štiri mesece brez rotacij, a z možnostjo ponovne napotitve po operativnem premoru, ki ne bo krajši od šestih mesecev.
"
http://www.rtvslo.si/kolumne/tudi-v-novi-krizi-je-le-nemciji-spet-jasno-kaj-je-lahko-njen-interes/375066,prebežniki,"
					28. september 2015 ob 21:23,zadnji poseg: 28. september 2015 ob 21:35
					Ljubljana - MMC RTV SLO","
Matija Stepišnik, Studio City
","Tudi v novi krizi je le Nemčiji spet jasno, kaj je lahko njen interes","Koncept človekovih pravic se je po Hannah Arendt sesul, ko so njegovi utemeljitelji naleteli na ljudi, ki so dejansko izgubili vse. 
Tisti, ki so jih vojne na Bližnjem vzhodu oropale vsega, predvsem tudi človeškega dostojanstva, so pretresljiv lakmusov papir, kako EU ni sposoben resno vsebinsko nasloviti večplastnega vprašanja, kot je begunska kriza. Zadnji teden kriznih sestankov ni prinesel premika iz tehnokratske logike delitve kvot, od organiziranja begunskih taborišč in odzivov na ravni represivnih oziroma nadzornih ukrepov na mejah.
S konceptualno razsutostjo, odsotnostjo politične vizije je EU upravljanje strahov, paniko in vrnitev ideologije grešnih kozlov prepustil skrajni desnici. Ko je v devetdesetih v avstrijsko vlado vstopil Jörg Haider, je portugalski premier, tedaj predsedujoči EU-ju, Guterres napovedal, da bo predsednik evropskega sodišča imenoval tri osebe, ki bodo ""preučile zavezanost Dunaja skupnim evropskim vrednotam, vključno s pravicami beguncev in priseljencev"".
Danes Orban gradi na mejah ograje in za njimi stoji vojska. Nekaj zgražanj slišimo iz politike, a tu se Evropa, promotorka človekovih pravic, zdaj ustavi. Gesla zborovanj nosilcev ksenofobnih idej brez distance prenašajo tudi resni mediji. Brutalni dokaz, kako Evropa pušča nacionalizem iz steklenice, pa je Grčija: neonacistična Zlata zora je tudi otrok evropske politike do Aten. Tam imajo begunsko krizo že leta, toda z razsutjem grške socialne države v režiji trojke, ki tako še težje upravlja begunski val, je Zlata zora dobila oder, na katerem je ""zablestela"".
Levica medtem vztraja v zgodovinski dezorientiranosti, ko v lovljenju zaostanka za desnico išče svoje populistične momente. In pri beguncih ne zmore globlje od ugotovitve, da so del humanitarne tragedije in žrtve vojn. Ni resne opredelitve beguncev kot političnih bitij in konkretnih rešitev. Akcije različnih aktivistov na mejah pogosto izpadejo kot poceni provokacije.
Če se je Latinska Amerika na neki točki med krizo pogreznila v levičarski populizem, EU še bolj odpira neka druga vrata pekla. Tiha rehabilitacija fašizma je danes vse glasnejša. In tudi v tej novi krizi je le Nemčiji spet jasno, kaj je lahko njen interes: iz dela begunske množice bo ustvarila delovno silo za vzdrževanje gospodarske rasti.
"
http://www.rtvslo.si/svet/pred-kosom-v-brodolomu-utonilo-17-prebeznikov/374977,prebežniki,"
					27. september 2015 ob 15:38,zadnji poseg: 27. september 2015 ob 16:46
					Carigrad - MMC RTV SLO, STA","
To. G.
",Pred Kosom v brodolomu utonilo 17 prebežnikov,"V brodolomu čolna, ki je potonil kmalu po izplutju s turške obale proti grškemu otoku Kos, je utonilo 17 prebežnikov, med njimi pet žensk in pet otrok. 
Turška obalna straža je iz Egejskega morja rešila 20 preživelih. Žrtve so bile ob brodolomu ujete v kabini starega ribiškega čolna, preživeli pa so imeli na sebi rešilne jopiče in so bili na palubi. Čoln je odplul iz vasi Gumusluk na polotoku Bodrum, cilj pa je bila obala Kosa. Na osem metrov dolgem čolnu, ki je izplul s polotoka Bodrum, so bili večinoma prebežniki iz Sirije.
Nekateri skušali kar plavati proti KosuTurška agencija Anatolija je poročala, da je obalna straža v soboto preprečila izplutje dvema čolnoma, polnima sirskih in afganistanskih beguncev. Deset jih je nato poskušalo odplavati proti Kosu, ki je oddaljen le pet kilometrov.
Pot prek Egejskega morja iz Turčije na grške otoke je postala priljubljena med begunci, ki so pred vojno zbežali v Turčijo in si zdaj želijo v Evropsko unijo. V Grčijo je letos tako prišlo že 300 tisoč prebežnikov, večinoma iz Sirije, Iraka in Afganistana.
V osrednjem Sredozemskem morju so italijanske oblasti medtem s čolnov in manjših ladij rešile okoli 500 prebežnikov, ki so se skušali iz Tunizije in Libije prebiti v Italijo.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Evropska unija lahko pomaga državam, najbolj izpostavljenim v begunski krizi
"
http://www.rtvslo.si/svet/hrvaska-zeli-da-srbija-prebeznike-usmerja-tudi-na-srbsko-madzarsko-mejo/374967,prebežniki,"
					27. september 2015 ob 13:32,zadnji poseg: 27. september 2015 ob 13:58
					Zagreb, Beograd - MMC RTV SLO","
B. V.
","Hrvaška želi, da Srbija prebežnike usmerja (tudi) na srbsko-madžarsko mejo","Potem ko sta Hrvaška in Srbija po začasni zapori odprli medsebojno mejo, napetost med Zagrebom in Beogradom zaradi vprašanja prebežnikov ostaja. A iščejo se tudi dogovori.
Jutarnji.hr se sklicuje na pogovore s člani hrvaške vlade, ki so dejali, da bo kriza v odnosih med Srbijo in Hrvaško stvar preteklosti le pod pogojem, da bo Srbija omejila pošiljanje beguncev na Hrvaško. V nasprotnem primeru so v hrvaški vladi, kot poroča jutarnji.hr, ""zares pripravljeni hermetično zapreti celotno mejo"".
Jutarnji.hr navaja poročanje srbskih Večernjih novosti, da Srbijo skrbi morebitni scenarij, po katerem bi Hrvaška na meji s Srbijo zgradila žično ograjo po vzoru Madžarske. To bi namreč pomenilo, da bi se begunci namesto okoli 24 ur v Srbiji zadržali tudi po več tednov.
Hrvaški portal še navaja podatke madžarske policije, po katerih na Madžarsko iz Srbije vstopi okoli tri odstotke beguncev, ostalih 97 odstotkov, ki pridejo iz Srbije, pa jih na Madžarsko vstopi skozi Hrvaško.
Madžarska hvali Srbijo, graja HrvaškoV intervjuju za srbsko tiskovno agencijo Tanjug je madžarski zunanji minister Peter Szijjarto Srbijo zato pohvalil, medtem ko je Hrvaško in Grčijo označil za problematični državi, piše jutarnji.hr. Hrvaški notranji minister Ranko Ostojić pa je Srbiji sporočil: ""Ne mučite ljudi in jih ne prevažajte na Hrvaško, da jih potem mi pošiljamo na Madžarsko. Uredite to neposredno.""
Tudi hrvaški obrambni minister Ante Kotromanović je Beogradu sporočil, naj ljudi ne pošilja proti Hrvaški. ""Upam, da bo Srbija razumela, da ti ljudje potrebujejo pomoč in da jih je treba poslati po najkrajši in najpreprostejši poti. Srbija se Hrvaški ne bo maščevala tako, da nam bo na mejni prehod poslala 500 ljudi. S tem nas ne bo niti razjezila. To je samo slabo za ljudi, ki so tu,"" je dejal Kotromanović.
Če Srbija ne bo začela usmerjati prebežnikov proti svoji meji z Madžarskom, pa bo Hrvaška nadaljevala s svojim delom, je dejal in dodal: ""Ampak mi smo pripravljeni in že razmišljamo, kaj bomo storili, ko bo prišla zima."" Beograd sicer vztraja, da prebežnikov ne usmerja in ne prevaža, ampak da se sami odločijo, kam bodo odšli.
Hrvaško iskanje dogovora s SrbijoKotromanović je še dejal, da se skuša Hrvaška s Srbijo dogovoriti, da Srbija te ljudi vsaj pripelje do mejnih prehodov, ki se zde Hrvaški najprimernejši za prehod. Kotromanović je kot primer navedel Tovarnik, kamor lahko pride vlak in vse prispele prebežnike hitro tudi prepelje.
Na Hrvaško do nedelje vstopilo 73.500 prebežnikovKot poroča hrvaški portal index.hr, je na Hrvaško po podatkih hrvaške policije do nedelje vstopilo 73.500 prebežnikov. V sprejemni center v Opatovcu je v noči s sobote na nedeljo prišlo okoli 1.300 prebežnikov, center pa jih je zapustilo 2.500. Policija je potrdila, da sta dva vlaka s prebežniki iz Tovarnika odpeljala proti Madžarski.
V sprejemnem centru v Opatovcu je bilo zjutraj še okoli 500 prebežnikov, prispela pa sta še dva avtobusa z novoprispelimi prebežniki, še poroča index.hr.
Zdravstveni minister Siniša Varga pa je sporočil podatek, da je od prvega prihoda prebežnikov in beguncev na Hrvaško za zdravniško pomoč zaprosilo okoli 7.000 ljudi.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Evropska unija lahko pomaga državam, najbolj izpostavljenim v begunski krizi
"
http://www.rtvslo.si/svet/holland-francoska-letala-unicila-center-za-urjenje-is-ja/374947,prebežniki,"
					27. september 2015 ob 09:29,zadnji poseg: 27. september 2015 ob 17:05
					Pariz, Damask - MMC RTV SLO","
B. V.
",Holland: Francoska letala uničila center za urjenje IS-ja,"Francija je začela izvajati zračne napade na položaje t. i. Islamske države v Siriji. Francoski predsednik Holland je dejal, da so danes uničili prvo tarčo, center za urjenje pripadnikov IS-ja v kraju Deil al Zur.
""Naša država potrjuje svojo odločenost, da se bori proti teroristični grožnji, ki jo predstavlja IS. Napadli bomo vsakič, ko bo ogrožena naša varnost,"" so sporočili z urada francoskega predsednika Francoisa Hollanda, poroča Reuters.
Francija je do zdaj sodelovala le v napadih na IS znotraj Iraka, septembra pa je začela z izvidnimi preleti Sirije, s čimer je pridobivala informacije o položaju IS-ja. Ta teden je Francija napovedala t. i. samoobrambne napade na tarče Islamske države v Siriji, poroča rt.com.
BBC poroča, da v kratki izjavi predsedniškega urada še piše, da je Francija napade koordinirala z regionalnimi partnerji. Francoski zunanji minister Laurent Fabius je po poročanju rt.com dejal, da so napadi v Siriji upravičeni zaradi vrste islamističnih terorističnih napadov v Evropi.
459 civilnih žrtev napadov na položaje IS-jaRt.com še navaja podatek neprofitne organizacije Airwars, ki spremlja mednarodne zračne napade na IS. V napadih na domnevne tarče IS-ja je tako umrlo že najmanj 459 civilistov, sporoča organizacija Airwars, koalicija pod vodstvom ZDA pa je izvedla že več kot 5.800 zračnih napadov tako v Iraku kot v Siriji.
Tudi Velika Britanja mehkejše do AsadaMedtem bo britanski premier David Cameron na srečanju s svetovnimi voditelji v ZN-u pozval k novemu diplomatskemu poskusu reševanja sirske vojne. Cameron naj bi opustil svoje nasprotovanje temu, da bi tudi sirski predsednik Bašar Al Asad igral vlogo v kakršni koli prehodni vladi, ohranil pa naj bi zahtevo, da mora Asad odstopiti in tako omogočiti spravo.
BBC navaja enega višjih britanskih predstavnikov, ki je dejal, da je stališče Velike Britanije, da sta ""tako Islamska država kot Asad sovražnika sirskega ljudstva"". Stališče britanskega premierja pa je jasno, je dejal neimenovani britanski predstavnik. Na koncu bo za gradnjo miroljubne in vključujoče Sirije potreben drug voditelj, je dejal.
Rusija je medtem okrepila vojaško prisotnost v Siriji, kar so predstavniki Velike Britanije označili za zapletanje trenutnih razmer, poroča BBC. Ne glede na to, pa iz Velike Britanije prihaja priznanje, da bo za dosego diplomatske rešitve potrebno sodelovanje z Moskvo.
Cameron naj bi svetovne voditelje pozval k večji pomoči za milijone beguncev, ki so na Bližnjem vzhodu. Spomnimo, julija je britanski premier nezakonite prebežnike posvaril, da jih bodo odstranili iz Velike Britanije. Izjavo Camerona o prebežnikih je britanska humanitarna organizacija za begunce Refugee Council takrat označila za ""grozen in nečloveški jezik za svetovnega voditelja"".
Različna evropska mnenja glede AsadaGlede vloge Asada v reševanju sirske krize torej prihaja do premikov v evropski politiki, a nesoglasja ostajajo. Nemška kanclerka Angela Merkel je v četrtek dejala, da bi moral biti sirski predsednik vključen v mirovna pogajanja, francoski zunanji minister Fabius pa meni, da Asad v prihodnosti Sirije ne bi smel igrati vloge. Fabius je pozval k enotni evropski strategiji proti takšni vpletenosti Asada.
Ameriški zunanji minister John Kerry je dejal, da upa na politično rešitev za sirsko krizo. Na 70. obletnici Generalne skupščine ZN-a v New Yorku bosta sicer tudi ameriški in ruski predsednik Barack Obama in Vladimir Putin.
Skoraj 30.000 tujih borcev v Siriji in Iraku?Kot ocenjujejo ameriške obveščevalne službe, je od leta 2011 v Sirijo in Irak odšlo skoraj 30.000 tujih borcev. Številni od njih so se pridružili Islamski državi, je v soboto poročal ameriški časnik The New York Times.
To število tujih borcev naj bi zajemalo številne zahodnjake, domnevno tudi okoli 250 ameriških državljanov, in je okrog dvakrat večje od lanskih ameriških ocen, piše ameriški časnik, ki se sklicuje na neimenovane ameriške obveščevalne vire.
V torek naj bi sicer objavili poročilo ameriškega kongresa o tokovih tujih borcev v Sirijo in Irak, ki naj bi nakazovalo, da leto dni zračnih napadov pod vodstvom ZDA ni uspelo upočasniti novačenja v vrste džihadistov, poroča francoska tiskovna agencija AFP.
"
http://www.rtvslo.si/evropska-unija/evropska-unija-lahko-pomaga-drzavam-najbolj-izpostavljenim-v-begunski-krizi/374942,prebežniki,"
					27. september 2015 ob 07:22,zadnji poseg: 27. september 2015 ob 08:19
					Bruselj - MMC RTV SLO","

","Evropska unija lahko pomaga državam, najbolj izpostavljenim v begunski krizi","Državam, ki so v begunski krizi najbolj izpostavljene, tudi Sloveniji, so na voljo nekateri mehanizmi pomoči v okviru Evropske unije, ki jih lahko sprožijo po potrebi.
Nekateri mehanizmi so utečeni in pogosto uporabljeni, do drugih pa so, zaradi pomislekov o poseganju v nacionalno suverenost, države članice zadržane. Med že preizkušenimi oblikami pomoči državi je tako sprožitev evropskega mehanizma civilne zaščite, ko lahko država preko Bruseljskega centra druge članice zaprosi za nujno pomoč, na primer za oskrbo beguncev.
Izpostavljenim članicam, kot je bila Francija po dogodkih v Calaisu, je Evropska komisija namenila nujno finančno pomoč iz skladov za azil in notranjo varnost. Pogoj je, da ima država potrjen program in določen organ upravljanja, kar je na primer zavleklo pomoč Grčiji.
Sloveniji je do leta 2020 iz varnostnega sklada na voljo do 15 milijonov evrov, iz sklada za azil, migracije in integracijo pa 31 milijonov evrov.
Frontex ima Enote za hitro posredovanje na mejahBolj občutljivi so mehanizmi pomoči pri varovanju meje in izvajanju azilne politike. Mejna agencija Frontex že predvideva Enote za hitro posredovanje na mejah. ""S tem mehanizmom za omejeno obdobje zagotovimo hitro operativno pomoč članici, ki je v kriznih razmerah zaradi izjemnega pritiska na zunanjo mejo oziroma velikega števila nezakonitih vstopov državljanov tretjih držav,"" je pojasnila Mina Andreeva z Evropske komisije. Na podlagi izrecne prošnje države Frontex pošlje svoje agente v pomoč državnim mejnim organom. Grčija je že nekaj časa pod pritiskom drugih članic, naj sproži ta mehanizem na meji s Turčijo, kot je to storila leta 2010.
Še bolj pa so države zadržane pri vzpostavljanju tako imenovanih ""hotspot ekip"", ki bi - najprej Italiji in Grčiji - pomagale pri obravnavi beguncev. ""Gre za predstavnike štirih agencij, ki na terenu, na primer na štirih sicilijanskih plažah, pomagajo italijanskim organom pri identifikaciji, registraciji, odvzemanju prstnih odtisov, vlogah za azil, Europol in Eurojust pa tudi pri varnostnem preverjanju beguncev,"" je pojasnila predstavnica Evropske komisije Natasha Bertaud. Postavljanje in upravljanje sprejemnih in begunskih centrov pa ostaja v pristojnosti držav članic.
Erika Štular, Radio Slovenija
"
http://www.rtvslo.si/svet/prostovoljci-na-hrvasko-madzarski-prehod-botovo-prinesli-pomoc/374885,prebežniki,"
					26. september 2015 ob 08:56,zadnji poseg: 26. september 2015 ob 21:54
					Zagreb/Dunaj/Budimpešta - MMC RTV SLO","
B. T., B. V.
",Prostovoljci na hrvaško-madžarski prehod Botovo prinesli pomoč,"Na hrvaško-madžarski mejni prehod Botovo je prispela t. i. Evropska karavana za odprte meje s pomočjo za begunce. Opozarjajo, da zaprte meje povzročajo trpljenje in žrtve.
Koordinirano karavano sestavljajo aktivisti iz več evropskih držav, na Botovo pa je prispela tudi skupina aktivistov iz Slovenije. Skupaj naj bi jih bilo okoli 200. Prinesli so obleke, za begunce pa bodo po potrebah nakupili tudi hrano in vodo. To je, kot je za MMC dejal aktivist Andrej Kurnik, tisto, kar begunci najbolj potrebujejo.
Kot je pojasnil Kurnik, je namen Evropske karavane za odprte meje pokazati, ""da obstaja v Evropi velika solidarnost z begunci in begunkami, ki se vsak dan izraža na terenu"". Prostovoljci in prostovoljke tako prinašajo nujno pomoč na meje EU-ja, je dejal.
Karavana pa ima po Kurnikovih besedah tudi ""političen namen, in sicer opozoriti na zločinskost evropskega mejnega režima in režima migracij"". Vztrajanje EU-ja na zaprtih mejah namreč ""že zdaj prinaša veliko trpljenje in tudi številne smrtne žrtve na evropskih mejah"".
Opozoril je na bodečo žico in spremembe madžarske zakonodaje, ki daje vojski ""pravico streljati na goloroke, neoborožene ljudi, ki bežijo pred vojno, preganjanjem ali revščino."" Begunci so prisiljeni meje prestopati tudi na območju, kjer so minska polja, je poudaril Kurnik, zato je ""treba vztrajati, da se meje odprejo za tiste, ki so pomoči potrebni"".
""Brez teh karavan, brez številnih prostovoljcev, prostovoljk, aktivistov in aktivistk bi bile razmere še precej hujše s humanitarnega vidika, pa tudi političnega. Vendarle je to neka protiutež valu nerazumevanja, strahu in ksenofobije, ki zastrupljajo ozračje in vedno bolj oddaljujejo neko razumno soočanje z begunskim vprašanjem,"" je še dejal Kurnik.
V petek na Hrvaško vstopilo skoraj 10.000 prebežnikovNajveč prebežnikov je na Hrvaško prišlo na območju Tovarnika, Iloka in Strošinca. Del prebežnikov je trenutno nastanjen v začasnem sprejemnem centru v Opatovcu v bližini Tovarnika, od tam pa jih nato vozijo do mejnih prehodov z Madžarsko Baranjsko Petrovo selo, Terezino Polje in Botovo.
Potem ko so se v petek umirile strasti med Srbijo in Hrvaško in so hrvaške oblasti odprle mejna prehoda Bajakovo in Tovarnik, promet v obe smeri poteka brez težav.
V Avstrijo je večina prebežnikov prišla čez mejni prehod Nickelsdorf na Gradiščanskem. Samo od polnoči do jutra je do Gradiščanskega prispelo še dodatnih 2.600 prosilcev za azil. Avstrijska tiskovna agencija APA je ob tem poročala, da gre za bistveno manjšo številko kot dan prej, ko je v enakem časovnem obdobju samo na mejnem prehodu Nickelsdorf v državo vstopilo 4.500 prebežnikov.
Nova zakonodaja za sprejem prebežnikovAvstrijski parlament je v petek potrdil ustavno reformo, na podlagi katere lahko država občinam določi sprejem določenega števila beguncev, in sicer 1,5 odstotka prebivalcev posamezne občine. Reformo, za katero je bila potrebna dvetretjinska večina, je podprla vladajoča koalicija s pomočjo Zelenih. Avstrija, ki ima 8,5 milijona prebivalcev, tako letos računa na 80.000 prosilcev za azil.
Z novim zakonom, ki bo veljal med 1. novembrom in koncem leta 2018, bo Dunaj četrtne skupnosti, ki ne izpolnjujejo kvot za sprejem prebežnikov, k temu prisilil. Prebežnike bodo tako lahko razporedili po vsej državi, krajevne skupnosti pa temu ne bodo mogle nasprotovati. V zakonu je zapisano še, da se lahko meja 1,5 odstotka tudi poviša, če se bo begunski val še okrepil.
Na Madžarsko v petek vstopilo 8.000 prebežnikovNa Madžarsko je v petek nezakonito vstopilo več kot 8.000 prebežnikov, natančneje 8.159. Od tega jih je 7.895 prišlo prek hrvaško-madžarske meje, drugi pa prek srbsko-madžarske meje, kar je sicer manj kot dan prej. Pet ljudi so zaradi domnevno ponarejenih dokumentov priprli. Od januarja je na Madžarsko po zadnjih podatkih prišlo 259.308 prebežnikov.
Kot navaja srbska tiskovna agencija Tanjug, so od začetka zaostritve madžarske zakonodaje o migracijah in državni meji do danes na Madžarskem sprožili 241 kazenskih postopkov zaradi nezakonitega prehoda meje.
Nove begunske poti do zahodne Evrope?Medtem pa hrvaški mediji, ki se sklicujejo na srbski Kurir, poročajo, da bi se lahko Hrvaška kmalu izognila neumornemu valu prebežnikov, ki se zatekajo v državo, če se bodo potrdile govorice o odprtju novih begunskih poti do zahodne Evrope. Prebežniki, ki v begunskih taboriščih v Turčiji čakajo na pot proti Evropski uniji, naj bi tako dobili poročila o novih poteh do končnega cilja.
Ena izmed poti naj bi tako peljala prek Grčije, Bolgarije in Romunije do Nemčije, druga pot pa proti Nemčiji in skandinavskim državam pelje prek zahodnega dela Ukrajine in Poljske. Tretja mogoča nova pot gre od Turčije do Grčije in Albanije, od tam pa z ladjami do juga Italije.
Govori pa se tudi o odprtju nove poti na jugu Hrvaške. Tako bi prebežniki prek Grčije, Makedonije, Kosova in Črne gore prišli do Hrvaške, natančneje do Konavel ali Metkovića na jugu Hrvaške. Kot piše Večernji list, naj bi se v Dubrovačko-netervanski županiji že pripravljali na ta scenarij, pripravljeni naj bi bili na sprejem od 3.000 do 5.000 prebežnikov dnevno, ki bi se tam zadržali največ 48 ur.
Glavni razlog za spremembo poti naj bi bila Madžarska, ki je na svoji meji s Srbijo že postavila ograjo in prebežnikom onemogočila nadaljevanje poti, ograjo pa Madžarska zdaj postavlja tudi na meji s Hrvaško.
Žica na meji s Slovenijo ""zgolj poskus""Žično ograjo, ki jo je začela Madžarska v četrtek postavljati tudi na meji s Slovenijo, so v petek popolnoma odstranili. Madžarsko notranje ministrstvo je sporočilo, da je bila bodeča žica na madžarsko-slovenski meji postavljena zgolj kot poskus. Namestitev je sicer sprožila številne kritike znotraj Evrope.
Kot so po poročanju avstrijske tiskovne agencije APA še sporočili z madžarskega notranjega ministrstva, se bosta notranja ministra Madžarske in Slovenije, Sandor Pinter in Vesna Györkös Žnidar, sešla v ponedeljek.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Prvi koraki.
"
http://www.rtvslo.si/kolumne/prvi-koraki/374879,prebežniki,"
					26. september 2015 ob 06:41,zadnji poseg: 26. september 2015 ob 08:31
					Bruselj - MMC RTV SLO","
Matjaž Trošt, RTV Slovenija
",Prvi koraki,"Odločenost EU pri ukrepanju glede begunskega vala je razvidna. EU pričakuje, da bodo drugi opravili svoje delo, za katerega so v evropski 28-erici pripravljeni tudi plačati. In ker so vse rešitve, ki temeljijo na delu nekoga drugega ali tretjega tvegane in potencialno polne lukenj, je točno taka tudi evropska politika do beguncev.
V zadnjih tednih smo slišali številne pregrete izjave z Zahoda, Vzhoda, obudili čezmejno peskovniško retoriko na zahodnem Balkanu in nemara začeli razpredati tudi o tem, da so vsi tujci super, če le ostanejo taki. Tujci, mar ne. A bolje, verjetno, bi bilo: tujci, dokler ne postanejo znanci.
Marsikomu je tuje dojemanje pomena schengenskega območja brez notranjih meja. Ampak to je bistvo EU-ja. Svoboda gibanja. In misli. In misli drugega. In zgolj in samo svoboda drugega. Ter zgolj in samo svoboda. Ne pripisujte Nobelove nagrade Evropski uniji izpred nekaj let tistim, ki jih v EU ne marate. Pripišite jo točno temu, kar je. Svobodno, varno območje, kjer se pripadniki različnih narodov izgubljajo v ponesrečenih poskusih redefiniranja angleškega jezika, kjer je učenje psovk verjetno najpogosteje prvi stik pri spoznavanju drugačnosti, kjer je normalno, da niso vsi ljudje enaki, a enakovredni in podobno. To, da ni vojne in da lahko počnemo tako rekoč, kar želimo (omejitve seveda so, a so bolj ponotranjene z vzgojo kot pa s strahom pred represijo), je kar samoumevno.
V torek je bilo videti, kot da se nad EU zgrinjajo črni oblaki. Tule v Bruslju se je sonce izmenjavalo z nevihtnimi oblaki in ostrimi sunki vetra. Bilo je neprijetno, kar je sicer relativno redna definicija občutij ob vremenskih napovedih. Znotraj ene od stavb Sveta EU-ja so se pogovarjali o tem, da bodo uporabili evropske pogodbe proti štirim članicam EU-ja. Da jih bodo skladno s pravili preglasovali. Na področju notranjih zadev. Načeloma nimam težav s tem, da se pri glasovanjih v EU-ju uporablja kvalificirana večina, ampak na področju notranjih zadev?!? Tole ni bilo dobro sporočilo, pa četudi ste EU-fil. Slovaška, Češka, Madžarska in Romunija so bile proti porazdelitvi 120.000 oseb iz Italije in Grčije med članicami. In so izgubile možnost reči ne. Če bi šlo za kaj drugega, potem bi tule lahko nadaljeval v isto smer, a vendarle, 120.000, pri čemer je že v prvi polovici leta v EU prispelo skoraj pol milijona oseb. Pa saj se hecajo. Kaj pa ostali? Ne, nič se ne hecajo. Gre za to, da mislijo resno. Kar je skrajno neresno. Krizni odziv EU-ja je znova padel na celi črti. V EU bo letos prispelo verjetno več kot milijon beguncev in migrantov, države pa si jih ne morejo razdeliti 120.000. Kaj šele bo, ko bodo morale zadevo zvesti! To bo še tehničnih in postopkovnih težav. Ne bi bil rad zoprn, ampak bom. Madžari, Slovaki, Čehi in Romuni so izpostavili kar nekaj relevantnih pomislekov, za katere ob nujnem sledenju pravilnosti ene in edine usmeritve preprosto ni bilo časa. Na koncu pa smo poslušali vnaprejšnja opravičevanja morebitne nezadostnosti odločitev. Prvi podpredsednik EK-ja Frans Timmermans je priznaval, da s tem begunska kriza ne bo rešena. Ampak nekaj je treba storiti, pa čeprav …
Dogovor ima sicer tudi del o preprečevanju sekundarnih poti teh beguncev. To preprosto pomeni, da se bomo morali truditi, da bo tistih nekaj sto beguncev dejansko ostalo pri nas. Mislim, pri vas. To nikakor ne pomeni, da boste morali sprejemati sirske begunce ali iraške migrante (ali pa obratno, meni se zdijo še vedno vsi zelo podobni, namreč ljudje) v svoje domove ali pa bognedaj, da vam bodo z njiv kradli krompir. Vse to je sicer možno, ni pa preveč verjetno. EU že ves čas stopica za krizami. Scenarij pri tej je zelo podoben kot pri kateri koli drugi. Najprej veliko besed, nato delovna skupina, ki pripravi analizo, in ker kriza kar noče proč, nekaj zapoznelih ukrepov ter nato obljube o financiranju, ki naj bi nas prepričale, da je to pa res to. Vmes sicer še kakšen ukrep, s katerim bomo pokazali, da mislimo resno za nazaj in za naprej. Odpravili bomo vzroke za številne poti v EU. Hura. Zaprli bomo meje. Hura? Ne, ne, še bolje, Turčiji bomo plačali, da zapre svojo mejo in vsem drugim, da nam ne bodo obremenjevali meja, češ da imajo tako slabe razmere v taboriščih in tako veliko število beguncev v njih! Hu?!
Prvi koraki. To je vse, kar smo za zdaj videli na evropskem parketu glede enotnega evropskega odziva na begunski in migrantski val, ki smo mu bili priča v zadnjih tednih. Po kreganju nato sredni sestanek, ki naj bi nakazoval pravo smer in kjer naj bi se pogovarjali o dejstvih, brez čustev. Tako je govoril predsednik Evropskega sveta Donald Tusk. Politika pa brez čustev?! Kam pa pridemo. Svizec ima ob takih ocenah, kot jih po zasedanjih zmorejo voditelji EU veliko dela.
"
http://www.rtvslo.si/slovenija/sefic-na-dan-pride-le-nekaj-prebeznikov-stanje-povsem-normalno/374847,prebežniki,"
					25. september 2015 ob 16:16,zadnji poseg: 25. september 2015 ob 16:37
					Ljubljana - MMC RTV SLO","
Al. Ma.
","Šefic: Na dan pride le nekaj prebežnikov, stanje povsem normalno","V Slovenijo na dan nezakonito vstopi le nekaj ljudi, sporoča notranje ministrstvo. V zatišju povečuje zmogljivosti sprejemnih središč in spremlja razmere na tujem.
""Ta trenutek so razmere v Sloveniji popolnoma normalne in stabilne, tudi z varnostnega vidika. Nekaj migrantov je še prisotnih, vsi ostali so republiko zapustili,"" je stanje na novinarski konferenci povzel državni sekretar Boštjan Šefic.
V zadnjih 24 urah so zaznali dva nezakonita vstopa v Slovenijo, enega na območju Kozine (država izvora neznana); in enega na območju policijske postaje Ljubljana iz smeri Madžarske. V središčih za tujce je nastanjenih 28 oseb, ki so tam že nekaj časa. V teh dneh je sicer nekaj več ljudi zaprosilo za mednarodno zaščito, je naštel Šefic; številka je s 24 narasla na 30. V glavnem gre za samske moške poleg enega mladoletnika in treh družin.
Nadgrajevanje sprejemnih zmogljivostiŠefic, ki koordinira državni odziv na begunsko krizo, se je skupaj s preostalimi pristojnimi danes ""natančno seznanil"" s položajem. Pregledali so razpoložljiva nastanišča za ukrepanje in se dogovorili, kako jih bodo nadgradili. ""Zavedamo se, da bo v drugi fazi lahko število migrantov še večje,"" je povedal državni sekretar.
Zagotovil je, da poleg povečevanja zmogljivosti država izvaja tudi ukrepe za povečanje kakovosti nastanitve. Pri tem upošteva dejstvo, da padajo tako temperature kot dež, kar bo sprejemanje beguncev otežilo. 
4000 nastanitvenih enotPodrobnosti je predstavil poveljnik Civilne zaščite Srečko Šestan. Trenutno imajo 4000 nastanitvenih enot. Najeli so dodatne šotore in opremo, ki čaka na postavljanje. To morajo poprej odobriti krajevne skupnosti, še posebej na severozahodu, kjer bo povečanja zmogljivosti največ.
Civilna zaščita si v zatišju pripravlja tudi druge zaloge. Na prvem mestu je hrana, predvsem ribje paštete, voda in prepečenec; pa tudi postelje, mize in klopi. Slednje so dobili tudi iz državnih rezerv. Tam pa ni najti straniščnih kabin, zato so jih najeli pri zunanjem vzdrževalcu.
Opozoril pa je, da civilna zaščita na daljši časovni rok ne bo zmogla bremena. Na terenu je ves čas v pripravljenosti 200 ljudi (skupaj s 50 vojaki, ki pomagajo). Šestan je predlagal morebitno kasnejšo predajo upravljanja javnim delom ali pa občinskim strukturam.
Sodelovanje z vojsko ""odlično""Tudi Šefic je pohvalil sodelovanje s Slovensko vojsko, ki pripomore tako pri težjih opravilih, kot je logistika in nameščanje opreme, kot pri zagotavljanju toplih obrokov. Na zadnjem sestanku z ministrstvom za zdravje so se skupaj dogovorili tudi za ukrepe za ustrezno zdravstveno oskrbo v nastanitvenih središčih.
Šefic je naslovil številna vprašanja o uporabi vojske v danem položaju. Po ustavi ima vojska lahko določene naloge pri varovanju državne meje, v nobenem primeru pa nimajo policijskih pooblastil, delujejo pa lahko le v skladu s policijskimi načrti. Če pa bo potrebno globinsko varovanje države, se bo za to morala odločiti vlada.
Razmere v tujiniNotranje ministrstvo je nenehno v stiku z drugimi državami in spremlja razvoj dogodkov, saj lahko le-ti hitro spremenijo tudi stanje v Sloveniji, je poudaril Šefic. Spomnil je, da na Hrvaško prihaja do 5000 prebežnikov na dan, ki se večinoma usmerjajo proti Madžarski. Če le-ta spet neprepustno zapre meje, lahko pričakujemo preusmeritev proti Sloveniji.
""Lahko bi prišlo do ukrepov na meji med Srbijo in Hrvaško. To pozorno spremljamo, ker bi lahko vplivalo na spremembo toka migrantov v prihodnje,"" je izpostavil. V tem primeru bi lahko prebežniki ubrali pot prek Bosne in Hercegovine. A za zdaj kaže, da je ta scenarij malo verjeten.
Sekretar je izrecno pohvalil sodelovanje z Avstrijo, o sodelovanju z Madžarsko pa je bil zadržan (več v tej novici). 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Pusićeva poziva k umirjanju napetosti med Hrvaško in Srbijo 
"
http://www.rtvslo.si/svet/hrvaska-odprla-mejo-srbija-umika-protiukrepe/374804,prebežniki,"
					25. september 2015 ob 07:41,zadnji poseg: 25. september 2015 ob 22:11
					New York/Zagreb/Beograd - MMC RTV SLO, Reuters, STA","
G. V., K. Št.
","Hrvaška odprla mejo, Srbija umika protiukrepe","Hrvaška je po opozorilu Evropske komisije odprla mejna prehoda Bajakovo in Tovarnik. Srbija pa je odpravila prepoved uvoza hrvaških izdelkov. 
Na hrvaško zaporo srbsko-hrvaške meje, kar je povzročilo napetost med državama, se je danes odzvala tudi Evropska komisija. Hrvaški premier Zoran Milanović je sporočil, da Hrvaška razmišlja o odprtju mejnih prehodov - Bajakovo in Tovarnik so nato ob 17.00 le odprli za vsa vozila brez omejitev. Preostalih šest mejnih prehodov med Hrvaško in Srbijo medtem ostaja zaprtih za ves promet. Na potezo Hrvaške se je odzvala Srbija, ki je ob 21.00 ukinila protiukrep prepovedi uvoza hrvaških izdelkov.
""Lahko onemogočimo vstop Srbije v EU""Sicer pa sta premierja obeh držav zvečer umirjala strasti; hrvaški premier je nastopil na srbski televiziji, srbski premier pa na hrvaški. Premier Milanović je za srbski televizijski Dnevnik izjavil, da si Hrvaška želi normalnih odnosov s Srbijo, in poudaril, da se lahko zapora mejnih prehodov ponovi. Med drugim je dejal: ""Lahko onemogočimo vstop Srbije v EU, ampak si tega ne želimo. Hočemo imeti normalne odnose.""
Vučić pa je za hrvaški Dnevnik dejal, da ukrepov ne bi sprejeli, ""če protipravnih ukrepov ne bi sprejela hrvaška vlada"". ""Ničesar nismo naredili, nobenih koridorjev. Ljudje pridejo in se odločijo sami, kam bodo šli. Vsi begunci, ki so prišli na Hrvaško, so bili tudi v Srbiji, sprejeli smo več beguncev kot Hrvaška in Madžarska skupaj. Nimamo skritih načrtov."" Odločitev hrvaške vlade, ki je odprla mejna prehoda, je označil kot dobro, ""kot kaže, pa na Hrvaškem že poteka predvolilna kampanja"".

Zaplet med Srbijo in Hrvaško je nastal, ko je Hrvaška pretekle dni zaprla sedem mejnih prehodov in se odločila še za ustavitev tovornega prometa čez mejni prehod Bajakovo, kjer poteka ena glavnih prometnih poti v regiji. To je storila zato, da bi Srbijo prisilila, da bi tudi ona prebežnike pošiljala na madžarsko mejo, kot to počne sama. Srbija je na zaprtje mejnih prehodov odgovorila s prepovedjo uvoza hrvaških izdelkov, Hrvaška pa se je odzvala s prepovedjo vstopa za srbske državljane in vozila s srbsko registracijo.
Novi prebežniki na potiHrvaška prebežnike usmerja proti mejnemu prehodu Horgoš. Sicer pa je hrvaško-madžarski mejni prehod Botovo do 15.00 prečkalo 5.000 ljudi. Po podatkih hrvaškega notranjega ministrstva je od sredine prejšnjega tedna na Hrvaško prišlo več kot 60.000 prebežnikov, večinoma iz Srbije. Množično prehajanje se je nadaljevalo tudi danes. V Slovenijo na dan nezakonito vstopi le nekaj ljudi, sporoča notranje ministrstvo. 
Iz Tovarnika na meji s Srbijo sta ponoči in danes odpeljala dva izredna vlaka s prebežniki proti Botovu na meji z Madžarsko. Proti Madžarski so z avtobusom in vlaki peljali prebežnike iz začasnega sprejemnega centra v Opatovcu, kjer je zdaj nameščenih več kot 3.000 prebežnikov.
Diplomatska iskanja izhoda iz krizeNa obisk v Srbijo prihaja evropski komisar za širitev Johannes Hahn, ki bo skupaj s srbskim premierjem Aleksandrom Vučićem obiskal begunski center v Šidu ob meji s Hrvaško. Še pred prihodom v Srbijo je pozval Beograd in Zagreb k umiritvi retorike in čimprejšnjemu iskanju rešitve.
Erjavec: Madžarska že umika bodečo žico na meji s SlovenijoMadžarski premier Viktor Orban je med obiskom Dunaja, kjer se je srečal z avstrijskim kanclerjem Wernerjem Faymannom, napovedal iskanje podpore za svoje napore pri ustavitvi pritoka prebežnikov na južni meji s Hrvaško, kot so to storili na meji s Srbijo, kjer je Budimpešta postavila varnostno ograjo.
Po besedah Orbana se bo za zaščito meje s Hrvaško odločil šele po posvetovanjih, na katerih se bo trudil poiskati podporo za svojo odločitev. Da bi zaustavila prihajanje prebežnikov, je Madžarska na meji s Srbijo postavila varnostno ograjo in z bodečo žico začela obdajati tudi meje s Hrvaško, Romunijo in Slovenijo, a še vedno ostaja glavna tranzitna postaja za prebežnike in begunce na poti proti zahodni Evropi, predvsem v Nemčijo.
Madžarska je v četrtek, ne da bi o tem prej obvestila Slovenijo, začela postavljati žično ograjo na nekaterih delih meje s Slovenijo. Po besedah slovenskega zunanjega ministra Karla Erjavca pa Madžarska z mejnega območja med državama že umika bodečo žico.
 
 

"
http://www.rtvslo.si/slovenija/zakaj-nihce-od-3-000-beguncev-ni-zelel-ostati-v-sloveniji/374801,prebežniki,"
					24. september 2015 ob 23:03,zadnji poseg: 25. september 2015 ob 16:15
					Ljubljana - MMC RTV SLO","
Aljoša Masten
","""Zakaj nihče od 3.000 beguncev ni želel ostati v Sloveniji?""","Slovencem preseljevanje ni nič novega, saj se jih je v zadnjih 150 letih izselilo stotisoče. Zdaj gre val prebežnikov proti nam - in skozi našo državo. Je naše okolje do njih prijazno, so se spraševali na okrogli mizi. 
Aktualni val beguncev in migrantov za Slovenijo ni nekaj novega. Slovenci so namreč v preteklosti množično zapuščali domove iz različnih razlogov. Eni so za seboj pustili revščino in bedo, drugi so iskali boljše življenje, tretji so bežali pred represijo komunističnega režima. Bili smo (in smo še) tudi gostitelj: v Slovenijo so množice prihajale iz držav nekdanje Jugoslavije tako v času njenega obstoja kot vojne po razpadu.
Skupne točke preteklih izkušenj so na okrogli mizi v Ljubljani iskali: predstojnica Inštituta za slovensko priseljenstvo in migracije Marina Lukšič Hacin, italijanski zgodovinar in publicist slovenskega rodu Aleksej Kalc, antropologinja na Fakulteti za humanistične študije Karmen Medica ter režiser in avtor filmov z migrantsko tematiko Metod Pevec. Pogovor je povezovala novinarka TV Slovenija Jelena Aščić.
Migrant kot krovni izrazSociologinja Lukšič Hacinova je uvodoma opozorila na problematiko poimenovanja ljudi, ki se selijo. Begunec, migrant, prebežnik, selivec ... tudi sama družboslovna teorija si o tem ni enotna, zato je red še toliko težje pričakovati od sfere politike in civilne družbe. Sama je kot krovni izraz, ki pokrije vse vzroke odhoda in statusa ob prihodu, izbrala besedo migrant. Vsekakor so selitve nekaj, kar je vgrajeno v naravo človeka samega skozi celotno zgodovino, in tudi slovenski narod jih je na lastni koži veliko izkusil, je poudarila. 
Tako je bilo že pod staro Avstro-Ogrsko, kjer je bila dežela Kranjska druga najbolj izseljenska za Galicijo, je nadaljeval zgodovinar Kalc. To je bil obenem čas, ko sta bili Evropa in Amerika precej bolj povezani, v smislu, da je bilo precej manj ovir za migracije. Meje so sicer obstajale in redke oblasti so celo uvajale potne liste, ampak načeloma se je dalo med državami prehajati precej enostavno, je dejal. 
Še več - celoten evroameriški prostor je bil vse do I. svetovne vojne integriran ekonomski prostor, kjer so se dokaj prosto pretakali tako kapital, blago kot delovna sila. To je bil epohalni moment modernizacije, ki je selitve spodbujal, saj je potreboval pretok ljudi tja, kamor jih je kapitalizem potreboval. 
A s svetovno vojno je po Kalčevih besedah prišel tudi konec evroatlantske ekonomije, saj je vsaka država želela močnejši nadzor nad lastno delovno silo, ki jo je obravnavala kot lasten kapital.
Kako so se integrirali SlovenciV tem času so v Združene države Amerike odšle množice Slovencev in ta država jih je skupno sprejela okoli 300.000, je navedel zgodovinar. ""Nastala je mala Slovenija. Če listate tamkajšnje stare časopise iz 20. let prejšnjega stoletja, si lahko mislite, da se vse skupaj dogaja v Kranju. Ampak v resnici se je v Chicagu,"" je izjavil. To je bil pomemben čas, ko je slovenski narod doma in tudi v tujini gradil svojo identiteto in posledično organiziral izjemno bogato društveno ter kulturno dogajanje, je ponazoril.
Narodna zavest je bila visoka in se še vedno ohranja tudi pet generacij kasneje. A kljub temu so se Slovenci hkrati zelo prilagodili tamkajšnjemu okolju, kar je Lukšič Hacinova pripisala ""načinu, kako smo identitetno postavljeni"". Skozi zgodovino smo namreč bivali v večnacionalnih državah in tako razvili principe večkratnih lojalnosti. Od Avstro-Ogrske do Jugoslavije, sposobni smo se bili počutiti Slovence in cesarjeve podanike, govoriti slovensko in srbskohrvaško. Tako so se tudi slovenski izseljenci sposobni srčno čutiti pripadnike slovenskega naroda in obenem 100-odstotno stati za ZDA ali Argentino, je ponazorila sociologinja.
Aleksandrinska servilnostPevec, ki je ustvaril filma o aleksandrinkah in o bosanskih delavcih v slovenskih delavskih domovih, se s to tezo ni povsem strinjal. ""Vsak narod ima svoj ego. Nacionalni ego. Italijanski je recimo močnejši, oni bodo raje napravili svoj 'Little Italy'. Slovenci pa smo se vedno zelo prilagajali,"" je navedel. Tudi aleksandrinke, ženske, ki so odhajale v Egipt kot dojilje za tamkajšnje bogatašinje, so bile takšne in so svojo ""servilnost"" pravzaprav unovčile.
Še posebej madžarske ženske se v New Yorku več generacij niso naučile angleščine, ker jim tega enostavno ni bilo treba. Kdor vstopi v četrt Carlton v Melbournu v Avstraliji, se sreča s 40.000 Italijani in povsod - od odvetnika do čevljarja - mu ni treba spregovoriti besedice angleško, je temu deloma pritrdil zgodovinar.
V kakršni koli obliki že, slovenski emigranti so se dobro vpeli v krajevno skupnosti povsod po svetu, je zatrdila antropologinja Karmen Medica. Sama je izvajala terenske raziskave po državah nekdanje Jugoslavije, rezultati so pokazali, da so se Slovenci odlično integrirali. Je pa poudarila, da sta pri procesu integracije nujna dva elementa: pripravljenost priseljenca, da prevzame elemente krajevne kulture in pravne ureditve; in sposobnost tamkajšnjega prebivalstva, da prišleke sprejme.
A v Argentini so celo šli skozi proces getoizacije, je navedla Lukšič Hacinova. V Buenos Airesu je denimo Slovenska vas, skupnost političnih priseljencev, ki so iz domovine bežali po 2. svetovni vojni, je navedla. Okolje je bilo po njenih besedah ustanavljanju nove skupnosti precej naklonjeno zaradi iste barve kože in vere, pa tudi politična usmeritev je bila podobna. ""Rasistični moment je bil tisti, ki nas je združil v odnosu do domačinov. V medijih, ki jih izdajajo Slovenci v Argentini, najdemo rasistični diskurz do staroselcev.""
Identitetna krizaPri slovenski emigraciji po svetu se še po petih generacijah najde goreča identifikacija z matično domovino tudi zato, ker denimo ZDA s svojo kulturo to omogočajo. ""ZDA ti omogočijo, da se počutiš hkrati Slovenec in državljan ZDA,"" je zatrdila sociologinja. Pri priseljencih v Sloveniji pa je drugače: slovensko okolje tega ne dovoljuje. ""Prišlekom ne dovoli, da bi bili Slovenci. Smo diskriminatorno okolje.""
Tudi zato priseljenci iz držav nekdanje Jugoslavije v Sloveniji doživljajo identitetno krizo, je ponazoril Pevec, ki jih je dolgo dejavno spremljal. V našo državo so prišli začasno, da z zbranim denarjem vzdržujejo družine, ki so pogosto ostale doma. A ta začasnost se je podaljšala skozi desetletja, pri čemer so poznali le ""delovno obleko in pižamo"" in se odtujili od svojih potomcev doma. ""To je verjetno najbolj tipična ekonomska migracija.""
Do podobne identitetne krize po njegovih besedah pride tudi pri drugi generaciji. Temu je pritrdila antropologinja, ki je podala zgodovinsko perspektivo. V šestdesetih letih so navadno prihajali mladi moški, večinoma začasno. V osemdesetih letih pa je posebna zakonodaja omogočila združevanje družin, pa tudi tisti, ki so že bili tukaj, so se pogosto tudi poročili z domačinko. Otroci teh ljudi so Slovenci, in če se vrnejo v BiH, jih kot Slovence tudi naslavljajo.
Reverzni rasizemAščićeva je opozorila, da tudi priseljenci sami včasih izražajo predsodke in rasizem, ter da ta obratna nestrpnost redko pride v medije. Če pa že, navadno takrat, ko se iščejo razlogi zanjo. Lukšič Hacinova je temu pritrdila. ""Če hočemo razrešiti zadeve, moramo priznati, da je rasizem lahko vzajemen. Če se človeku odreka pravica, da pove, da je diskriminiran, potem se počuti, da je v krivični situaciji. Tudi slovenski Romi imajo pogosto občutek, da Slovenci so pa 'kar nekaj'. Tudi črnska populacija v ZDA je rasistična do belske, pa tudi Mehičani,"" je naštevala sociologinja.
Za Kalca to ni nič nenavadnega ali novega. Tujstvo in drugačno je v ljudeh vedno vzbujalo strahove. Sploh ni potrebna oddaljenost, drugačna barva kože ali druga vera - že v Sloveniji 19. stoletja niso marali nekoga, ker je prihajal iz sosednje vasi, je ponazoril. ""Strah je konstanta. Osnovna skrb, tudi če gremo stoletja nazaj, je predvsem pred revnimi, berači, pred tistimi, za katere mislimo, da bodo padli na naša bremena. Da bodo spremenili naše navade in vdrli v našo zasebnost. Da se bomo morali njim mi prilagajati,"" je izjavil. Takšne občutke dobiva skoraj vsako čuteče človeško bitje, a treba je le, da vklopi tudi razum in racionalno analizira položaj. Takrat se upravičeno vpraša, zakaj bi moral biti nekdo, ki je drugačen, sploh nevaren, in predsodki se razblinijo, je povedal zgodovinar. 
Med razumom in čustviCeloten položaj po mnenju antropologinje ni nič drugega kot konflikt med razumom in čustvi, med znanostjo in iracionalnimi strahovi. Tudi aktualni selitveni val iz Sirije to dokazuje, je navedla; ljudje namreč spoznavajo z lastno nevednostjo. Prevladuje prepričanje, da so Sirci vsi muslimani in slabo izobraženi, a so v resnici številnih verskih prepričanj, pa tudi agnostiki in ateisti. Pogosto visoko izobraženi.
""Mi nimamo najmanjše pravice do nestrpnosti. Najmanjše pravice nimamo jih spraševati, ali so muslimani ali hočejo službe. Treba jih je sprejeti, ker oni dejansko rešujejo svoja življenja,"" je na okrogli mizi povedala antropologinja. ""Tu se moramo zamisliti. Katastrofa je, da gre tri tisoč ljudi naenkrat skozi Slovenijo. Tudi varnostnega momenta in schengenske meje ne bi zanemarjala. Prizadeti ne smemo ne sebe ne drugih. Ampak da je od teh 3.000 ljudi želel pri nas ostati le eden. Res se moramo vprašati, kako, da smo tu končali. Je z nami kaj narobe,"" pa je sklenila sociologinja.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Vrh EU: Milijarda evrov za begunce in spravljivi toni.
"
http://www.rtvslo.si/slovenija/kaksne-so-pravice-in-dolznosti-beguncev/374749,prebežniki,"
					24. september 2015 ob 14:11,zadnji poseg: 24. september 2015 ob 14:37
					Ljubljana - MMC RTV SLO","
G. C.
",Kakšne so pravice in dolžnosti beguncev?,"Slovenija naj bi v skladu z EU-jevimi načrti v prihodnje sprejela nekaj manj kot 1200 beguncev. Ob prehodu množice čez slovensko ozemlje, je za ta status zaprosilo 24 ljudi, lani pa je bilo za mednarodno zaščito vloženih 385 prošenj.
Evropska unija se srečuje z veliko množico prebežnikov, ki se ji Slovenija ni izognila. V Slovenijo je vstopilo okoli 3500 prebežnikov, ki pa so jo po večini že zapustili. Poleg peščice prebežnikov, ki sicer nameravajo oditi, je v Sloveniji do včeraj ostalo 24 ljudi, ki so zaprosile za mednarodno zaščito.
Preberite tudi: - Vrh EU: Milijarda evrov za begunce in spravljivi toni- Zaradi prebežnikov napeti odnosi med Hrvaško in Srbijo- Na Madžarsko v enem dnevu prišlo več kot 10.000 prebežnikov
Večinoma gre za Iračane, nekaj je tudi Irancev, med njimi je tudi Maročan, zadnji pa je azil zaprosil mladoletni Afganistanec, ki je v Slovenijo prišel brez spremstva. Po dogovoru na ravni EU-ja naj bi Slovenija sicer sprejela 1126 beguncev.
Status begunca lahko pridobi oseba, ki lahko dokaže, da je v matični državi ogrožena zaradi rase, vere, narodnosti, političnega prepričanja ali pripadnosti posebni družbeni skupini. Mednarodno zaščito pa lahko pridobijo tudi prosilci za t. i. subsidiarno zaščito. Gre za osebe, ki ne izpolnjuje pogojev za priznanje statusa begunca, vendar obstajajo utemeljeni razlogi, da bi jim bila ob vrnitvi v matično državo povzročena resna škoda, ki zajema smrtno kazen ali usmrtitev, mučenje …
Kakšna je pot do statusa begunca?Prebežniki prošnjo za mednarodno zaščito formalno vložijo ob prisotnosti ustreznega prevajalca oziroma tolmača v azilnem domu, kjer so nato nastanjeni. Pred podajo prošnje jih še zdravniško pregledajo in fotografirajo ter jim odvzamejo prstne odtise za preverjanje v bazi EURODAC.
Osebam, mlajšim od 14 let, se prstnih odtisov ne jemlje, prav tako pa se jim, če so brez spremstva, pred začetkom postopka postavi zakonitega zastopnika, ki je prisoten pri podaji prošnje in vseh nadaljnjih dejanjih postopka.
Po podaji prošnje se oseba preseli v glavni del azilnega doma, ki je razdeljen na ločene oddelke za odrasle moške, mladoletnike ter ženske in družine. Prosilci za mednarodno zaščito so poleg nastanitve upravičeni do brezplačne prehrane, obleke in obutve, osnovnih higienskih potrebščin ter mesečne žepnine, ki znaša  18 evrov, kot tudi do nujnega zdravljenja,  v posameznih primerih pa lahko tudi do širšega obsega zdravljenja. Prav tako so upravičeni do izobraževanja, če je od podaje prošnje preteklo devet mesecev ter so izpolnjeni drugi zakonsko določeni pogoji, tudi do zaposlitve in dela.
Prosilci za azil dobijo izkaznico prosilca za mednarodno zaščito in se lahko prosto giblje po območju Slovenije, vendar morajo za prenočitev zunaj azilnega doma pridobiti dovolilnico. Če se prosilec, ki je zapustil azilni dom, v treh dneh ne vrne, se njegova prošnja šteje za umaknjeno in postopek mednarodne zaščite je umaknjen.
Kakšne so pravice in dolžnosti beguncev?Če je prosilcem za azil podeljen status begunca oz. subsidarna zaščita, začno veljati pravice in dolžnosti, ki jih določa zakon o mednarodni zaščiti in pravilnik o pravicah prosilcev za mednarodno zaščito. Med pravicami so stalno bivališče na območju Slovenije, nastanitve v nastanitvenih prostorih MNZ-ja oz. denarno nadomestilo za zasebno nastanitev. Poleg tega je azilantom priznano zdravstveno in socialno varstvo ter možnosti izobraževanja, zaposlitve in pomoči pri integraciji.
Osebe z mednarodno zaščito pa so tudi upravičene do enkratne denarne pomoči v višini osnovnega zneska minimalnega dohodka (270 evrov), ki je začetna finančna pomoč pri preselitvi. Begunci brez dohodkov in drugih prejemkov lahko po pridobitvi statusa begunca zaprosijo za začasno denarno pomoč, ki jo lahko prejemajo šest mesecev od pridobitve statusa begunca. Po preteku šestih mesecev pa lahko človek uveljavlja denarno socialno pomoč na pristojnem centru za socialno delo, če za to izpolnjuje predpisane pogoje.
30-urno spoznavanje slovenske zgodovineZakon o mednarodni zaščiti zagotavlja individualni pristop, ki temelji v prvih treh letih na osebnem integracijskem načrtu, ki se izvaja na podlagi posameznikovih potreb, znanja, zmožnosti in sposobnosti in vključuje različne dejavnosti glede izobraževanja in zaposlovanja, priznavanja izobraževanja, nastanitve in urejanja dokumentov ter udeležbo na tečaju slovenskega jezika in spoznavanja slovenske zgodovine, kulture in ustavne ureditve. Osebe z mednarodno zaščito so tako upravičene do 300-urnega tečaja slovenskega jezika in 30-urnega tečaja spoznavanja slovenske zgodovine, kulture in ustavne ureditve.
Med dolžnostmi, ki jih morajo izpolnjevati osebe s statusom begunca, pa je navedeno spoštovanje slovenskih zakonov. Pristojne organe, ki azilantom pomagajo pri vključevanju v okolje, po morajo v osmih dneh obveščati o  pridobljeni denarni socialni pomoči, dohodkih in drugih prejemkih ter premoženju,  o opravljanju preizkusa znanja slovenskega jezika, uspešnosti šolanja na vseh stopnjah izobraževanja, o zaposlitvi, spremembi naslova …
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Vrh EU: Milijarda evrov za begunce in spravljivi toni.
"
http://www.rtvslo.si/svet/madzarska-nenapovedano-postavila-ograjo-na-meji-s-slovenijo/374735,prebežniki,"
					24. september 2015 ob 10:50,zadnji poseg: 24. september 2015 ob 21:38
					Budimpešta, Lezbos, Berlin - MMC RTV SLO, STA, Reuters","
A. P. J., K. S.
",Madžarska nenapovedano postavila ograjo na meji s Slovenijo,"Madžarska je, ne da bi obvestila slovensko stran, na meji s Slovenijo začela postavljati bodečo žico. Medtem Budimpešta razmišlja, da bi svojo mejo s Hrvaško v celoti zaprla.
Policisti in vojaki postavljajo ograjo tako na avtocestnem mejnem prehodu Pince-Tornyiszentmiklos kot tudi na mejnem prehodu, ki so ga zgradili na stari cesti nekaj sto metrov od avtoceste.
Promet ne na madžarski ne na slovenski strani zaradi tega ni bil moten, je pa poteza sprožila val ogorčenja v slovenski vladi.
Župan Lendave Anton Balažek je potrdil, da je bil zjutraj obveščen o začetku postavljanja ograje. Potrdil je, da ograjo postavljajo na mejnih prehodih v Pincah in tudi na mejnem prehodu Dolga vas.


Ni pa Madžarska o postavitvi več kot dva metra visoke ograje Slovenije uradno obvestila. Državni sekretar na ministrstvu za notranje zadeve Boštjan Šefic je v DZ-ju pojasnil, da so ponoči prvič opazili dejavnosti na madžarski meji, ko so pripeljali žice in podobno.
Na vprašanje, zakaj o tem niso obvestili javnosti, je odgovoril, da je ministrstvo takoj, ko je izvedelo za zadevo oz. so jo lahko dokumentirali, obvestilo ministrstvo za zunanje zadeve. Gre namreč za območje druge države, je dodal. Zatrdil je, da ta trenutek promet med državama normalno poteka prek mejnih prehodov. Predpostavljajo, da gre za zavarovanje zelene meje.
""Madžarska stopnjuje""Tudi ministrica za notranje zadeve Vesna Györkös Žnidar poudarja, da Madžarska ni obvestila Slovenije o postavljanju žice. Poudarila je, da je ravnanje madžarskih oblasti za Slovenijo bistveno in je zato toliko bolj potreben skupen dogovor o reševanju migrantske krize. ""Že pri prvem begunskem valu je bilo pomembno, kako bo ravnala Madžarska, in ravno postavitev ograje je bila prvi dejavnik, ki smo ga zaznavali kot relevantnega glede morebitne preusmeritve toka migrantov k nam,"" je povedala ministrica.
Spomnila je, da je zatem Madžarska zaostrila zakonodajo, ""zdaj pa stopnjuje v smeri nedopuščanja vstopa v svojo državo"". Zato je po njenih besedah to dejavnik, ki ga bodo upoštevali pri analizi dogajanja v regiji in odzivanju na dogodke v regiji. Györkös Žnidarjeva pa je tudi napovedala, da bo stopila v stik z madžarskim ministrom za notranje zadeve, s katerim sta se že dogovarjala za srečanje. ""Pričakujem, da bo tudi pobuda prišla z njihove strani, glede na to, da imamo skupno mejo,"" je dodala.
Györkös Žnidarjeva je še pojasnila, da je ministrstvo takoj, ko je prejelo dokumentacijo glede dogodkov na madžarski meji, o tem obvestilo ministrstvo za zunanje zadeve, ki je prevzelo postopek. Prepričana je, da je ministrstvo že v stiku z madžarskimi oblastmi, bo pa, kot zagotavlja, pri zunanjem ministru Karlu Erjavcu preverila, kako potekajo postopki.
Erjavec je sicer že zagotovil, da MZZ spremlja zadevo, vzpostavili so stik z madžarsko stranjo in zahtevajo dodatna pojasnila. Kot je še napovedal, bo v petek poskušal vzpostaviti stik z madžarskim zunanjim ministrom. Ob tem je dejal, da je nad ravnanjem Madžarske presenečen in ocenil, da razloga za žico na meji s Slovenijo ni.
Szijjarto zagotavlja, da je meja le začasnaNad novico o postavitvi žične ograje je presenečen tudi poslanec madžarske narodne skupnosti v DZ-ju Laszlo Göncz, ki trdno upa, da se ne bodo pojavili resnejši zapleti v odnosih med državama in da ograja tam ne bo dolgo stala, poudarja pa, da tudi sam pričakuje odgovore madžarske oblasti. Göncz zagotavlja, da bo vse storil za to, da postavljanje žice na meji s Slovenijo ne bo zaostrilo odnosov med državama ter da bo prevladalo večinsko mnenje, da sta državi zelo dobri sosedi in partnerici.
Medtem pa je madžarski zunanji minister Peter Szijjarto slovenskemu kolegu Karlu Erjavcu v neuradnem telefonskem pogovoru pojasnil, da je postavitev žice začasen ukrep, ograja pa provizorična. Postavili so jo preventivno, ker se bojijo novega močnega migrantskega vala, pravi Erjavec, ki v petek pričakuje uradno informacijo Madžarske.
Erjavec je namreč poklical Szijjarta in izrazil presenečenje nad tem, da jih soseda ni obvestila o postavljanju bodeče žice na meji. Erjavec ga je zaprosil, da slovenske oblasti o tem tudi pisno informirajo. Prav tako je madžarskemu kolegu povedal, da se mu takšno ravnanje ne zdi potrebno, čeprav gre za provizorično ograjo.
Popolno zaprtje meje s Hrvaško?Madžarska se bo v kratkem tudi odločila, ali bo svojo mejo s Hrvaško povsem zaprla za begunce, kakor je to 15. septembra storila na vseh 175 kilometrih meje s Srbijo, je napovedal vodja kabineta premierja Viktorja Orbana, Janos Lazar.
Budimpešta se je pred dobrim tednom odločila, da po srbski meji z ograjo zapre tudi 41 kilometrov meje s Hrvaško. Gre za odsek, kjer držav ne ločuje težko prehodna reka Drava. A sedaj razmišljajo o še dodatnih ukrepih, saj je vlada po besedah Lazarja ugotovila, ""da se lahko učinkovita zaščita schengenskih meja zagotavlja le s popolnim zaprtjem, kakršno že velja s Srbijo"".
Od popolnega zaprtja madžarsko-srbske meje 15. septembra begunci te meje, ki je bila do takrat zanje poglavitna pot naprej proti Avstriji in Nemčiji, ne prestopajo več, ampak so se preusmerili proti Hrvaški. A hrvaške oblasti begunce organizirano vozijo na mejo z Madžarsko, tako da v tej državi še naprej beležijo na tisoče prehodov dnevno. Prav včeraj je padel nov rekord - 10.046 migrantov v enem dnevu, od tega 9.400 iz Hrvaške.
Tudi Madžarska je sicer le tranzitna država in jo množice ljudi zelo hitro zapustijo, saj odidejo naprej v Avstrijo. V avstrijsko zvezno deželo Gradiščansko je v sredo tako vstopilo 5.900 prebežnikov, od polnoči pa še 2.200. Iz Avstrije večinoma odpotujejo naprej proti severu, večina jih želi v Nemčijo in na Švedsko.
Vzpostavitev koridorja?Madžarska vlada sicer razmišlja tudi o možnosti vzpostavitve koridorja, po katerem bi begunci z vlaki in avtobusi prehajali od Hrvaške proti zahodu, če bi se seveda Avstrija in Nemčija s tem strinjali in sta pripravljeni prevzeti odgovornost. Madžarska je tovrstno prehajanje ljudi doslej odločno zavračala in je vztrajala, da je pravila treba spoštovati in da je nujno ohraniti nadzor na schengenskih mejah. Kot so poudarjali, prav zato tudi gradijo ograje na svojih mejah, zaradi česar so sicer tarča ostrih kritik v EU. A kot je izjavil Lazar, če EU ograj ne sprejema, je pač treba poiskati druge načine.
Madžarski premier Viktor Orban je znova branil odločitev o postavitvi ograje na meji s Srbijo in Hrvaško, s katero želi Budimpešta zajeziti dotok prebežnikov, ki še naprej prihajajo v Evropo skozi Grčijo. ""Če ta možnost ni priljubljena, jih lahko spustimo tudi skozi državo proti Avstriji in Nemčiji,"" je dejal. Kot je še poudaril v Bruslju po izrednem vrhu EU-ja o begunski krizi, je avstrijski kancler Werner Faymann nedvoumno dejal, da naj Madžarska prebežnike raje pusti iti skozi državo, če je ograja edini način, da bi jih zadržali.
Avstrija je sicer medtem Romuniji in Bolgariji vrnila 5.000 ljudi, med njimi tudi številne sirske begunce. Tamkajšnja ministrica za notranje zadeve Johanna Mikl-Leitner je napovedala, da bo begunce vračala tudi na Hrvaško. ""Begunci v Sloveniji in na Hrvaškem skoraj ne prosijo za azil, čeprav sta ti državi varni. Zato jih bomo vračali,"" je dejala.
Po pogovoru z nemškim kolegom Joachimom Herrmannom pa je poudarila še, da mora EU bolje zaščititi svoje zunanje meje, predvsem grško-turško mejo. V nasprotnem lahko pričakujemo kaos, sta se strinjala.
Merklova poziva k sodelovanju ZDA, Rusijo, arabske državeNa torkov dogovor o prerazporeditvi beguncev se je odzvala nemška kanclerka Angela Merkel, ki meni, da prerazporeditev ne bi smela biti enkratno dejanje, temveč se zavzema za trajnejšo ureditev. ""Zdaj smo videli prvi korak, a še nismo pri koncu, kamor moramo priti,"" je poudarila. Menila je še, da prerazporeditev beguncev po Evropi dolgoročno lahko deluje le ob doslednem nadzoru na zunanjih mejah Unije, torej v Italiji, Grčiji, in če se bo izkazalo za potrebno, tudi v Bolgariji.
Begunsko krizo je Merklova označila za ""nacionalni, evropski in svetovni napor"". ""Naše delovanje v sedanji krizi bo našo celino zaznamovalo dolgoročno,"" je poudarila v sredo po izrednem vrhu EU-ja o begunski krizi. Menila je še, da bi morali v Evropi obdržati minimalne standarde za nastanitev in oskrbo beguncev, pa tudi pri postopku za pridobitev azila. Kot je dejala, teh standardov na mejah EU trenutno ne spoštujejo vedno. Vzroke za begunstvo bo po mnenju nemške kanclerke mogoče odstraniti le ob sodelovanju z ZDA, Rusijo ter državami Bližnjega vzhoda.
Prebežniki bi radi pred zimo prišli čim dljeZ grškega otoka Lezbos pa drugi dan zapored poročajo o velikem valu prebežnikov, ki so z gumijastimi čolni prišli po Egejskem morju iz Grčije. V 45 minutah je na obalo Lezbosa priplulo 24 čolnov, v vsakem je bilo več kot 50 ljudi. Večina prebežnikov je mladih Afganistancev, nekaj je tudi družin. V sredo je na Lezbos prišlo najmanj 2.500 ljudi. Prebežniki hitijo, da bi v celinsko Grčijo prišli pred jesenskim poslabšanjem vremena, ko bo morje postalo še nevarnejše.
Iz Makedonije proti GrčijiNa meji med Makedonijo in Grčijo pa je zjutraj čakalo več kot 4.000 prebežnikov. Okoli 3.400 prebežnikov se je v sredo odpravilo na pot skozi Makedonijo, od meje z Grčijo proti meji s Srbijo. Na železniško postajo v kraju Idomeni ob meji z Makedonijo je v zadnjih 24 urah prispelo več kot sto avtobusov s prebežniki. Kot navajajo očividci, makedonske oblasti begunce v državo spuščajo v skupinah po 50 hkrati.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Vrh EU: Milijarda evrov za begunce in spravljivi toni.
"
http://www.rtvslo.si/slovenija/napacni-evropski-signali-beguncem-na-kriznih-obmocjih/374718,prebežniki,"
					24. september 2015 ob 10:43,zadnji poseg: 24. september 2015 ob 20:04
					Ljubljana - MMC RTV SLO","

",Napačni evropski signali beguncem na kriznih območjih,"""Vzbudili smo občutek, da bomo v EU sprejeli vse. Tako so nas razumeli na kriznih območjih, četudi ni bilo mišljeno tako,"" je za Tarčo povedal nekdanji nemški notranji minister Hans Peter Friedrich, zdaj poslanec v nemškem parlamentu in podpredsednik največje poslanske skupine CDU/CSU.
Pretirano pozitivne in prijateljske signale z napačnim sporočilom bi morali po Friedrichovih besedah nadomestiti s protisignali: ""Poostren nadzor na mejah je že tak protisignal"". Friedrich svari pred razočaranjem, ker integracija ne bo tekla popolnoma gladko in ker se bo konkurenca na trgu dela s priseljevanjem zaostrila. ""To niso strahovi, to so realistične ocene, ki jih moramo imeti v mislih in na katere moramo računati,"" pravi Friedrich.  Nekoč jugoslovanski ""gasterbajterji, danes …Več kot 230.000 prebežnikov je v zadnjih mesecih v Nemčiji zaprosilo za azil, uradni Berlin pa je številko, koliko beguncev bo sprejel, že večkrat popravil navzgor, nazadnje na milijon. Tudi zato, ker demografske projekcije Nemčiji napovedujejo, da ji bo zaradi staranja prebivalstva kmalu primanjkovalo delavcev. Dr. Jochen Oltmer, raziskovalec migracij na nemški univerzi v Osnabrücku, opaža vzporednice s 60. leti prejšnjega stoletja, ko je Nemčija zaradi pomanjkanja delovne sile sprejela več kot 10 milijonov Turkov, Italijanov, Jugoslovanov, Grkov in drugih.
A integracija tako imenovanih ""gastarbajterjev"" ni popolnoma uspela, številni so bili potisnjeni na družbeni rob, je v pogovoru za Tarčo opozoril Oltmer. ""Nemčija je družba znanja, potrebuje delavce z visoko izobrazbo in poklicnimi znanji,"" poudarja Oltmer. Dodaja tudi, da so heterogene družbe veliko bolj inovativne kot homogene.  Nepopolnost švedskega modela""Švedska je še vedno dovolj bogata država, da lahko v naslednjih letih sprejme še nekaj sto tisoč beguncev"". Tako pa je razmere v državi, ki je prav tako zelo zaželen končni cilj prebežnikov, v pogovoru za Tarčo opisal dr. Tino Sanandaji, raziskovalec Inštituta za ekonomsko zgodovino v Stockholmu. Vendar pa niti na Švedskem, ki je po številu podeljenih azilov na prebivalca daleč pred vsemi v Evropi in kjer je vsak šesti prebivalec priseljenec, integracija ni takšna, kot bi si jo želela politika.
Sanandaji opozarja, da je le desetina priseljencev, ki so v državo prišli v zadnjih treh letih, doslej dobila službo. Med ovirami navaja tudi strukturo beguncev; med ženskami jih, denimo, polovica v svoji domovini ni nikoli delala, pot do zaposlitve je zato še težja.
Borut Janc, Tarča
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Vrh EU: Milijarda evrov za begunce in spravljivi toni.
"
http://www.rtvslo.si/svet/srbija-ustavila-prerekanje-s-hrvasko-na-blaznost-se-ne-moremo-odzvati/374726,prebežniki,"
					24. september 2015 ob 08:26,zadnji poseg: 24. september 2015 ob 15:02
					Zagreb/Beograd - MMC RTV SLO","
A. P. J., K. S.
","Srbija ustavila prerekanje s Hrvaško: ""Na blaznost se ne moremo odzvati""","V obmejnih igricah med Hrvaško in Srbijo je slednja umirila žogo. Srbski premier Aleksandar Vučić je namreč pred začetkom izredne seje vlade napovedal, da Beograd ne bo uvedel novih ukrepov proti Hrvaški.
Pričakuje odpiranje meje, potem ko bodo sledile odločnejše poteze EU-ja. Izrazil je tudi pripravljenost na pogovore s hrvaškim kolegom Zoranom Milanovićem.
""Na gospodarske ukrepe lahko odgovorimo z gospodarskimi ukrepi, na blaznost pa nikakor,"" je dejal Vučić. ""Srbija na blazne ukrepe ne bo odgovorila. Mislili smo, da so davno minili časi, ko se je vstopalo v avtobus in govorilo: 'ti, ti in ti ne morete naprej',"" je dejal Vučić, potem ko je Zagreb v odgovor na prepoved hrvaškega tovornega prometa v Srbijo danes prepovedal vstop v državo srbskim državljanom in vozilom s srbskimi registrskimi tablicami.
Vučić je poudaril, da je bila Srbija po štirih dneh hrvaške zapore prisiljena odgovoriti z gospodarskimi ukrepi, meni pa, da je potreben majhen napor, da bi se v skladu s pravicami in sporazumom z EU-jem znova odprla meja s Hrvaško. Dodal je, da begunci ""niso krompir niti solata"", temveč ljudje, ki jih srbske oblasti nikamor ne preusmerjajo. Poudaril je, da ne bodo gradili taborišča, temveč da se bodo prebežniki ""normalno premikali skozi Srbijo"".
""Hrvati vedno dobrodošli""Povedal je, da pred uvedbo zadnjih hrvaških ukrepov ni imel stikov z Milanovićem in da je bil šokiran, ko je slišal, da so na Hrvaškem na meji ustavili avtobus s potniki iz Srbije in jim niso dovolili, da bi potovali naprej.
""Ni mi ga bilo težko poklicati, ko so uvedli ukrepe, zdaj pa moram ugotoviti, ali imajo smisel,"" je dejal in poudaril, da so hrvaški državljani vedno dobrodošli v Srbiji in da ne bodo ustavili potniškega prometa iz Hrvaške.
Ponovil je, da je gospodarska škoda resna in velika. Po njegovih besedah v trgovinah ne bo težav, upa pa, da bo zaplet kratko trajal. ""Če bo trajal dlje, bomo nadomestili hrvaške proizvode, tako s srbskimi kot iz drugih držav,"" je še dejal Vučić, ki upa, da se bo na Hrvaškem kmalu končala predvolilna kampanja.
Izsiljevanje na mejiNaj spomnimo: hrvaški notranji minister Ranko Ostojić je med obiskom prehodnega centra v Opatovcu izjavil, da bo mejni prehod Bajakovo za vsa vozila s srbsko registracijo zaprt, dokler prebežnikov ne bodo znova usmerili na srbsko-madžarski mejni prehod Horgoš. Ostojić je dodal, da so hrvaški ukrepi ""odgovor na diskriminacijo, ki jo je Srbija začela proti hrvaškim tovornjakarjem"" in da lahko prek mejnega prehoda Bajakovo pridejo srbski državljani, srbska vozila pa ne. ""Ali prebežniki padajo z neba? Ne, prihajajo iz Srbije in Madžarske, a tega nihče ne vidi. To ni tiha vojna med Hrvaško in Srbijo, je samo odgovor na njihove ukrepe,"" je dodal.
Kot je znano, je obravnava prebežnikov med Hrvaško in Srbijo sprožila pravo trgovinsko vojno, saj je Srbija preprečila vstop v državo tovornjakom s hrvaškimi izdelki, Zagreb pa je nato prepovedal vstop na Hrvaško vsem državljanom Srbije. Odnosi med Srbijo in Hrvaško se zaradi begunske krize zaostrujejo, saj je na Hrvaško mimo mejnih prehodov iz Srbije v tednu dni vstopilo že več kot 47.000 beguncev.
Razmere se zaostrujejo že nekaj dniV središču zapleta je glavni avtocestni prehod med državama Bajakovo-Batrovci, ki je od ponedeljka tudi edini odprti mejni prehod med državama, drugih sedem je zaprtih. Hrvaška je v četrtek zaprla mejo za tovorni promet, posledica pa so 15 kilometrov dolge kolone tovornih vozil. Vozniki tovornjakov so kar 18 ur zapirali potniški promet, ker je Hrvaška, kljub pozivom Srbije, naj prehod odpre za tovorna vozila, vztrajala, da lahko na Hrvaško vstopijo zgolj vozila s pokvarljivim blagom. Srbija, ki je skušala rešitev najti tudi v Bruslju, je dala Hrvaški čas do polnoči. 
Ker Hrvaška mejnega prehoda za tovorni promet do polnoči ni odprla, je Srbija sprejela protiukrepe - prepoved vstopa tovornjakom s hrvaškimi izdelki, kar je med drugim močno ujezilo Agrokor, ki je le nekaj minut pozneje objavil seznam izdelkov, ki jih v Ideji in Mercatorju zaradi tega ne bo. ""Hrvaška ni izpolnila naših zahtev, z gospodarsko agresijo pa povzroča škodo obema državama. Prisiljeni smo bili uvesti protiukrepe. S tem nismo zadovoljni, nismo srečni, a ščitimo svojo državnost,"" je dejal srbski minister za notranje zadeve Nebojša Stefanović.
Na Hrvaško ne morejo srbska vozila in državljaniNa novo potezo Zagreba ni bilo treba čakati dolgo, Hrvaška je prek svojega notranjega ministra Ranka Ostojića uvedla protiukrep protiukrepu - od zdaj v Hrvaško ne smejo več pripeljati osebna vozila in avtobusi s srbskimi registrskimi tablicami, niti srbski državljani s srbskimi potnimi listi. Tako so s prehoda že vrnili avtobus, ki je bil iz Beograda namenjen proti Banjaluki. ""Lastniki srbskih potnih listov in avtomobili, registrirani v Srbiji, do preklica nimajo vstopa na Hrvaško,"" je sporočila hrvaška policija.
Hrvaški premier Milanović je v sredo zvečer v Bruslju dejal, da je Hrvaška želela mejo za vsa vozila odpreti zjutraj, vendar je po potezi Beograda zdaj ne bo. Dejal je tudi, da Hrvaška od Srbije pričakuje, da del prebežnikov pošlje na madžarsko mejo, v Horgoš.
Vrsta tovornjakov za vstop na Hrvaško je dolga 15 kilometrov in sega do vasi Adaševac, na hrvaški strani pa na izstop iz države čaka 13-kilometrska kolona tovornjakov. Vozniki so vse bolj nezadovoljni, saj jim primanjkuje vode in hrane.
V Srbijo, nato na Hrvaško in MadžarskoKot poroča RTV-dopisnica Marta Razboršek, prebežnike brez težav na Madžarsko zdaj pošilja Hrvaška, Srbija jih več ne sme ali pa se še ni opogumila, da bi jih spet. V hrvaškem začasnem nastanitvenem centru v Opatovcu blizu meje s Srbijo so sicer sprejeli že več kot 47.000 beguncev, ki jih z vlaki in avtobusi pošiljajo proti Madžarski, ta pa pospešeno postavlja ograjo na meji s Hrvaško. V Opatovac je samo ponoči prišlo več tisoč novih prebežnikov.
Prebežniki pa še naprej prihajajo iz Srbije na skrajni vzhod Hrvaške, zato nameravajo znova odpreti začasni nastanitveni center v Belem Manastiru v Baranji, ki je bližje madžarski meji kot Opatovac. Po poročanju hrvaških medijev bi lahko hrvaški policisti morda že v četrtek po popisu prebežnikom začeli deliti  zapestnice, s katerimi naj bi se bolj natančno držali vrstnega reda pri vstopu na avtobuse ter se izognili gnečam in morebitnim incidentom.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Vrh EU: Milijarda evrov za begunce in spravljivi toni.
"
http://www.rtvslo.si/slovenija/zacetek-kurbanskega-bajrama-pomagajmo-prebeznikom-ne-glede-na-nase-versko-prepricanje/374723,prebežniki,"
					24. september 2015 ob 07:30,zadnji poseg: 24. september 2015 ob 13:56
					Ljubljana - MMC RTV SLO, STA","
Sa. J.
",Začetek kurbanskega bajrama: Pomagajmo prebežnikom ne glede na naše versko prepričanje,"Ljudje naj pokažejo svojo človečnost in pomagajo prebežnikom, je ob začetku praznovanja kurbanskega bajrama, štiridnevnega muslimanskega praznika žrtvovanja, pozval Nevzet Porić.
Po vsem svetu kurbanski bajram, ki je povezan z romanjem v Meko, eno od od petih islamskih dolžnosti, praznuje 1,5 milijarde muslimanov. Na gori Afarat, kjer je imel prerok Mohamed zadnji govor, so se v sredo zbrali romarji z vsega sveta, med njimi tudi 21 Slovencev.
Slovenska islamska skupnost je tudi v več mestih priredila bajramsko molitev. Osrednja bajramska slovesnost je potekala v dvorani Slovan na Kodeljevem v Ljubljani, v imenu muftija Nedžada Grabusa pa jo vodil hafiz Špendi Fidani. 
Pokažimo človečnostOb začetku praznovanja kurbanskega bajrama je tajnik Islamske skupnosti v Sloveniji Nevzet Porić ljudi pozval, naj stopijo skupaj in prebežnikom ponudijo novo priložnost: ""To je naša človeška dolžnost ne glede na naše versko prepričanje."" Prepričan je, da skupaj lahko naredimo veliko in pokažemo svojo humanost.
Poudaril je, da so prebežniki izgubili svoje prijatelje, domove in družine, vendar pa imajo dostojanstvo in željo po boljšem življenju.
""Molimo k vzvišenemu Bogu, da bolnim podari zdravje, revnim boljši jutri, beguncem olajša stanje ter svetu podari mir in dobro,"" je dodal ob začetku praznovanja.
Kaba - simbol monoteizmaPo muslimanskem koledarju trenutno poteka mesec hadža oz. romanja v Meko. Hadž pomeni vrhunec pokornosti Bogu. Muslimani ga vidijo kot priložnost za očiščenje duše in duhovno rast. Hadž izhaja iz obdobja poslanca Ibrahima, ki je ljudi pozival, da častijo Kabo v Meki. Romarji krožijo okoli Kabe, ki je simbol monoteizma.
"
http://www.rtvslo.si/evropska-unija/vrh-eu-milijarda-evrov-za-begunce-in-spravljivi-toni/374722,prebežniki,"
					24. september 2015 ob 07:22,zadnji poseg: 24. september 2015 ob 07:45
					Bruselj - MMC RTV SLO, STA","
A. P. J.
",Vrh EU: Milijarda evrov za begunce in spravljivi toni,"""Igre medsebojnega obtoževanja je konec, razprava je končno temeljila na dejstvih, ne na čustvih,"" je po izrednem vrhu voditeljev EU-ja dejal predsednik Evropskega sveta Donald Tusk.
Voditelji držav članic so se v Bruslju strinjali z okrepitvijo finančne pomoči za reševanje begunske krize in poudarili pomen krepitve nadzora na zunanji meji. Izrazili so pričakovanje, da je plodna razprava prispevala tudi k umiritvi strasti in končanju medsebojnega obtoževanja članic, ki smo mu bili priča v preteklih tednih.
""Evropa lahko le iz Sirije pričakuje milijone beguncev. Očitno je, da največji val prebežnikov šele prihaja. Zato je treba popraviti politiko odprtih vrat in oken. Osredotočiti se je treba na ustrezno zaščito zunanje meje in pomoč beguncem in državam v naši soseščini,"" je poudaril Tusk.
V tem duhu so se voditelji odločili za okrepitev pomoči Libanonu, Jordaniji in Turčiji ter drugim državam na tem območju. V zameno za krepitev sodelovanja bo Unija tem državam namenila več podpore. ""Najmanj dodatna milijarda evrov bo sproščena v pomoč beguncem v regiji prek Visokega komisariata ZN za begunce in Svetovnega programa za hrano,"" je zagotovil Tusk.
Dogovorili so se tudi za podporo državam Zahodnega Balkana pri spoprijemanju z begunskimi tokovi. O tem bo konkretneje govor na konferenci o balkanski poti, ki bo 8. oktobra.
""Hotspots"" še vedno v Grčiji in ItalijiVoditelji so se po Tuskovih besedah dogovorili tudi, da se ""trenutni kaos na naših zunanjih mejah mora končati"". Ustrezno upravljanje in nadzor naših zunanjih mej je naša skupna odgovornost, ne bi bilo pošteno vse breme naprtiti Grčiji in Italiji, je poudaril Tusk. Dosegli so tudi napredek glede vprašanja središč za obravnavo beguncev, imenovanih ""hotspots"", ki se je zdelo še pred nekaj dnevi zelo sporno. Voditelji so se v duhu dobrega sodelovanja dogovorili, da bodo te točke vzpostavljene do konca novembra.
Središča za sprejem in popisovanje beguncev v sodelovanju evropskih agencij in državnih oblasti so po neuradnih informacijah še vedno predvidena le v Grčiji in Italiji ter pogoj za začetek izvajanja sheme za premestitev beguncev iz teh dveh držav v druge članice Unije. Za učinkovito reševanje dramatičnega položaja na zunanji meji in za krepitev nadzora na njej so voditelji podprli tudi krepitev evropske agencije za zunanje meje Frontex, evropskega azilnega podpornega urada EASO in evropskega policijskega urada Europol.
Vizumska sprostitev za Turčijo?Da bi izboljšali zaščito zunanje meje, so se voditelji dogovorili za krepitev dialoga s Turčijo na vseh ravneh, tudi v okviru obiska turškega predsednika Recepa Tayyipa Erdogana 5. oktobra v Bruslju. Cilj je okrepiti sodelovanje pri preprečevanju in upravljanju migracijskih tokov.
Turčija je po Tuskovih besedah predlagala vzpostavitev 80-kilometrskega varnega območja, ki naj bi ga vojaško nadzorovali evropska in ameriška stran v zraku in na tleh, a Unija je do tega predloga zadržana. Neuradno se omenja možnost, da bi lahko Unija Turčiji v zameno za zaostritev nadzora na meji ponudila vizumsko sprostitev.
Uporaba Frontexovih sil za hitro posredovanje na turško-grški meji je po neuradnih informacijah malo verjetna, saj ta ukrep, ki je bil prvič in doslej edinkrat uporabljen leta 2010 prav tako na turško-grški meji, takrat ni deloval.
Tudi ideja o vzpostavitvi sistema evropske mejne in obalne straže, ki naj bi jo komisija predlagala decembra, je še v povojih. Tusk ni želel konkretno opredeliti možnosti za zagon tega projekta, poudaril je le, da je zaznal premik v razmišljanju o zunanjih mejah.
""Energična"" razprava, a ""odličen"" sestanekPredsednik Evropskega sveta je po vrhu znova poudaril, da ti ukrepi ne bodo končali krize, so pa nujni koraki v pravi smeri. ""Danes smo se strinjali, da ne moremo več delovati kot doslej. Brez spremembe paradigme bo schengensko območje obstajalo le v teoriji,"" je posvaril Tusk. Tudi predsednik Evropske komisije Jean-Claude Juncker je dejal, da je zasedanje potekalo v precej boljšem vzdušju, kot je pričakoval, in sestanek opisal kot ""odličen"".
Tusk se je strinjal. Nihče ni nikogar obtoževal, čeprav so nekatera vprašanja še vedno sporna in čeprav je bila komunikacija med madžarskim premierjem Viktorjem Orbanom in avstrijskim kanclerjem Wernerjem Faymannom ""energična"", je ponazoril. ""To je bil precej simboličen trenutek. Prepričan sem, da je igre medsebojnega obtoževanja konec,"" je sklenil Tusk.
Cerar: Odziv na krizo je pozenRazpravo je kot ""temeljito, konstruktivno in odprto"" ocenil tudi slovenski premier Miro Cerar, ki je dodal, da se EU zdaj končno premika v pravo smer. ""Po mojem mnenju pa vse to počnemo z zamikom, kajti odziv na migrantsko in begunsko krizo je dejansko pozen, a je ključen čas, ko s pravimi ukrepi še lahko dosežemo stabilizacijo razmer,"" je dejal.
Slovenski premier je v razpravi izrecno poudaril, da je treba veliko pozornosti nameniti zahodnemu Balkanu, ki je zelo občutljiv in še vedno ne dovolj stabilen, tako da se lahko politične razmere zelo hitro zaostrijo. To je premier povedal tudi na srečanju s predsednikom Evropske komisije Jean-Claudom Junckerjem, s katerim sta se po njegovih besedah sestala predvsem zato, da ga je natančno seznanil z razmerami v tej regiji. Cerar je Junckerja tudi opozoril, da je treba storiti vse za umiritev napetosti med Hrvaško in Srbijo.
Juncker pa je po Cerarjevih besedah Slovenijo pohvalil za dober odziv in vzoren primer ravnanja v evropskem duhu. Premier je povedal, da je bil danes deležen številnih pohval za odziv Slovenije. Ob tem je opozoril, da bo Slovenija morda v prihodnje potrebovala pomoč iz EU-ja. Sloveniji je v okviru evropskega proračuna že namenjenih več kot 40 milijonov evrov sredstev, ki jih lahko uporabi pri reševanju begunske krize. Nujna pomoč pa po Cerarjevih besedah ta hip še ni potrebna.
Slovenija, ki je nedavno uvedla začasni nadzor na meji z Madžarsko, ni zaradi tega ukrepa po Cerarjevih navedbah doslej prejela še nobene kritike, nasprotno, prejela je nekaj pohval in spodbud. Je bilo pa danes po premierjevih besedah poudarjeno, da gre za začasne ukrepe. Evropa želi biti odprta, zato mora varovati svoje zunanje meje, je ob tem poudaril Cerar. Dodal je še, da bodo ta začasen ukrep, ki lahko sicer traja največ dva meseca, podaljševali, dokler bo to potrebno za zagotavljanje varnosti in solidarnosti.
"
http://www.rtvslo.si/svet/nemcija-sprejela-vec-kot-500-000-prebeznikov-hrvaska-bi-jih-vracala-v-srbijo/374664,prebežniki,"
					23. september 2015 ob 11:28,zadnji poseg: 23. september 2015 ob 19:40
					Zagreb - MMC RTV SLO, STA, Reuters","
G. V., K. Št.
","Nemčija sprejela več kot 500.000 prebežnikov, Hrvaška bi jih vračala v Srbijo","
Nemčija je letos sprejela več kot pol milijona prebežnikov. Hrvaška, ki jo je v enem tednu prečkalo 44.000 ljudi, pa ima že izdelan 'načrt C'.
Če je hrvaški 'načrt B' pomenil, da so vse prebežnike spustili naprej proti Madžarski in Sloveniji ter jih niso popisali, 'načrt C' Hrvaški po besedah ministra za notranje zadeve Ranko Ostojić predvideva, da bo država prebežnike, če bo Madžarska zaprla svojo mejo, pošiljala nazaj v Srbijo.
Po podatkih hrvaškega notranjega ministrstva je od prejšnje srede do danes v državo vstopilo več kot 44.000 prebežnikov, 32.000 jih je državo zapustilo. Prebežniki prihajajo v skupinah, večinoma v vas Bapska v bližini Tovarnika. Številne pa so hrvaške oblasti z avtobusi in vlaki prepeljale na Madžarsko, manjši del tudi v Slovenijo. 
Več o tem:
- Pod mikroskopom: Koliko prebežnikov v Evropo, od kod, kam?
- Sprejemni centri samevajo, a napoveduje se nov val prebežnikov
- Voditelji EU-ja na izrednem srečanju iščejo rešitve za begunsko krizo 
Incident v OpatovcuNedaleč stran od Tovarnika je postavljen začasni namestitveni center v Opatovcu, kjer je danes prišlo do incidenta med prebežniki in policijo. Po poročanju portala Jutarnji je med prebežniki, ki so se v Opatovcu vkrcavali na avtobus, namenjen proti Tovarniku, od tam pa z vlakom proti Botovu, prišlo do prerivanja. Ker so bili med njimi tudi otroci, se je policija odločila uporabiti solzivec. Več ljudi je bilo zaradi solzivca poškodovanih in so potrebovali zdravniško pomoč. Pomagalo jim je osebje Rdečega križa v poljski bolnišnici.
Prav tako pa je danes v Opatovcu izbruhnil pretep med dvema prebežnikoma, pri čemer je eden z nožem zabodel drugega in ga lažje poškodoval.
Mejni prehod Bajakovo znova odprtPo dveh dneh zapore je danes za vsa potniška in tovorna vozila spet odprt mejni prehod med Srbijo in Hrvaško Bajakovo. Predtem so se hrvaški policisti z vozniki tovornjakov dogovorili za umik zapore na srbski strani tega največjega cestnega mejnega prehoda med Hrvaško in Srbijo.
Hrvaška vlada je zaradi nenadzorovanega pritoka prebežnikov pretekle dni zaprla sedem mejnih prehodov s Srbijo, osmega so v torek na srbski strani zaprli vozniki tovornjakov, ki so s tem izrazili nasprotovanje odločitvi Zagreba, da v državo spustijo samo tovornjake s hitro pokvarljivim blagom. Potniški promet so potem preusmerjali na mejni prehod Šid-Tovarnik, tovorni pa tudi v BiH. Hrvaška je hotela z ukrepom prisiliti Srbijo, da bi del prebežnikov preusmerila na mejo z Madžarsko. 
- Zakaj je prišlo do begunske krize ravno zdaj (I. del)
- Kakšne bodo ekonomske posledice begunske krize v Evropi (II. del) 
""Trgovinska vojna proti Srbiji""O stanju na meji sta se v sredo po telefonu približno 45 minut pogovarjala premierja Hrvaške in Srbije, Zoran Milanović in Aleksandar Vučić, a konkretnega dogovora nista dosegla. Vučić je v torek zagrozil s protiukrepi proti Hrvaški, kot je suspenz določenih trgovskih sporazumov, ki bi močno prizadeli hrvaško gospodarstvo. Milanović je grožnje Srbije označil kot ""smešne"". Hrvaško zaprtje mejnih prehodov pa se Vučiću ne zdi smešno. ""Srbsko gospodarstvo je zaradi tega imelo veliko škodo in za nas milijoni evrov niso smešni,"" je dejal. Srbski zunanji minister Ivica Dačić je ob tem Zagreb obtožil, da vodi ""trgovinsko vojno proti Srbiji"".
Vučić EU-ju poslal pismoRavno zato je Vučić danes visokim predstavnikom EU-ja poslala pismo, v katerem je Hrvaško obtožil kršitve sporazuma o stabilizaciji in pridruževanju med Srbijo in EU-jem ter ogrožanja nacionalnih in gospodarskih interesov Srbije. Hrvaško je obtožil, da skuša uničiti srbsko gospodarstvo in da spodkopava tudi regionalne odnose in stabilnost na Balkanu, poroča srbska tiskovna agencija Tanjug.
Visoke predstavnike EU-ja je pozval, naj pozovejo Hrvaško, da ravna kot članica EU-ja. Dodal je še, da Srbija ni sprejela napovedanih protiukrepov, saj je pripravljena na miren in dobrososedski način z vsemi regionalnimi partnerji reševati begunsko krizo. 
EU Srbiji 17 milijonov evrov pomočiSrbski premier je tudi poudaril, da je Srbija sama pokrila stroške prebežniške krize - v zadnjih štirih mesecih so bili stroški za popis in hrano prebežnikov 20.000 evrov na dan, stroški za en sprejemni center pa pol milijona evrov na mesec. Po poročanju srbskega portala B92 bo Srbija od Evropske komisije prejela 17 milijonov evrov denarne pomoči za prebežnike, Turčija pa milijardo evrov.
Madžarska postavlja bodečo žicoNa Madžarsko se predvsem iz Hrvaške, od tam pa naprej v Avstrijo zgrinjajo na tisoče prebežnikov. V torek jih je na Gradiščansko prispelo skoraj 5000, zjutraj pa jih je na mejnem prehodu čakalo že novih 2500. S tem se je po podatkih madžarskih oblasti število prebežnikov, ki so letos vstopili na Madžarsko, zvišalo na nekaj več kot 257.500 ljudi, navaja madžarska tiskovna agencija MTI.
Na Štajersko, ki meji na Slovenijo, je medtem v torek prispelo 570 beguncev. Ponoči in zjutraj so bile razmere na tamkajšnji slovensko-avstrijski meji sorazmerno mirne, prek prehodov so v Avstrijo le občasno vstopali begunci, navaja avstrijska tiskovna agencija APA.
V Nemčiji več kot pol milijona prebežnikovKot poroča nemška tiskovna agencija DPA, ki se sklicuje na dobro obveščene vire, je v državo vstopilo 521.000 prebežnikov, vendar pa ni gotovo, da to število sovpada s številom prosilcev za azil.
V nemškem uradu za migracije in begunce številke, ki so jo mediji pridobili iz sistema nemških zveznih dežel, niso komentirali in so pojasnili, da bodo uradne podatke o številu prebežnikov za september objavili konec oktobra. Nemške oblasti letos pričakujejo 800.000 prosilcev za azil. Podkancler Sigmar Gabriel je sicer že opozoril, da bi lahko v Nemčijo letos prišlo tudi do milijon beguncev. Nemčija je sicer pred manj kot dvema tednoma pod težo pritiska navala beguncev, ki se zgrinjajo vanjo, ponovno uvedla nadzor na mejah, predvsem na meji z Avstrijo.
Na grško-makedonski meji novo begunsko taboriščeVisoki komisariat ZN za begunce (UNHCR) je danes na grško-makedonski meji odprl novo taborišče za prebežnike s 1000 ležišči. Prehodno taborišču v kraju Idomeni na severu Grčije je opremljeno s stranišči in prhami, brezžičnim internetom ter polnilniki za telefone. Beguncem, ki so na poti proti zahodni Evropi, bo na voljo tudi zdravstvena oskrba.
Skozi Idomeni, ki leži na balkanski poti proti zahodni Evropi, gre vsak dan okoli 5000 prebežnikov. Čeprav so na območju predstavniki nevladnih organizacij in humanitarni delavci, je zaradi odročnosti težko zagotavljati stalno pomoč.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Pod mikroskopom: Koliko prebežnikov v Evropo, od kod, kam?
 
 

 
 
"
http://www.rtvslo.si/slovenija/slovenija-bo-za-pomoc-beguncem-v-jv-evropi-namenila-30-000-evrov/374654,prebežniki,"
					23. september 2015 ob 09:33,zadnji poseg: 23. september 2015 ob 21:42
					Ljubljana - MMC RTV SLO, STA","
Sa. J., B. V., G. K.
",Slovenija bo za pomoč beguncem v JV Evropi namenila 30.000 evrov,"Vlada je sklenila, da nameni 30.000 evrov Visokemu komisariatu ZN-a za begunce (UNCHR) za nujno humanitarno pomoč beguncem v JV Evropi.

Z ministrstva za zunanje zadeve (MZZ) so sporočili, da je zaradi trajajočih oboroženih spopadov v Siriji, Iraku in drugih državah na Bližnjem vzhodu in v širši regiji prišlo do več kot deset milijonov notranje razseljenih ljudi in pet milijonov beguncev v sosednjih državah.
V strahu pred nemiri in zaradi slabšanja življenjskih razmer v omenjenih državah se povečuje število beguncev, ki prečkajo Sredozemsko morje in se podajo na pot za varnejšim življenjem. Na pot se je doslej podalo že več kot 440.000 ljudi, pri čemer številni zaradi nevarne poti tvegajo življenje. Skoraj 3000 ljudi je na poti umrlo.
UNCHR je zaradi povečanja potreb izdal dodaten poziv za pomoč, tj. 30,5 milijona dolarjev, kar bo omogočilo zadovoljitev najosnovnejših potreb beguncev v regiji do konca leta. Z odločitvijo o namenitvi pomoči se je na poziv odzvala tudi slovenska vlada.
Vlada odobrila nove zaposlitveMinistrstvo za notranje zadeve je objavilo razpise za prosta delovna mesta, ki jih je odobrila vlada zaradi predvidenega povečanega prihoda prebežnikov. Zaposliti želijo 25 ljudi, iščejo pa različne profile, od svetovalcev na uradniških delovnih mestih do socialnih delavcev, peric in kuharjev. Roki za prijavo so različni, od osmih do le treh dni.
V sektorju za nastanitev, oskrbo in integracijo bi ministrstvo za nedoločen čas zaposlilo pet ljudi. Gre za delovna mesta svetovalcev in višjih svetovalcev. Med njihovimi nalogami bodo, odvisno od delovnega mesta, pomoč pri pripravi predpisov in drugih gradiv, dajanje pojasnil, izdelava poročil, vodenje in odločanje v upravnih zadevah, pa tudi skrbništvo nad integracijsko hišo.
V istem sektorju je predvidenih še devet zaposlitev za določen čas, med njimi tudi treh socialnih delavcev.
Za zagotovitev nastanitve in oskrbe ob morebitnem povečanju števila prosilcev za mednarodno zaščito pa bo 11 novih zaposlitev, prav tako za določen čas, tudi v uradu za logistiko. Ministrstvo tako objavlja razpise za zaposlitev petih kuharjev in dveh kuhinjskih pomočnikov, dveh peric, ekonoma za prehrano ter vzdrževalca.
 
V državi ostala le peščica prebežnikovPrihod prebežnikov v Slovenijo se je medtem umiril. Od približno 3.600, ki so vstopili v Slovenijo, jih je v državi ostala le peščica.
Sprejemni in nastanitveni centri po Sloveniji samevajo, le v Centru za tujce v Postojni ostaja 23 ljudi. Državni sekretar na notranjem ministrstvu Boštjan Šefic je dejal, da se bo prihod prebežnikov v prihodnjih dneh okrepil. Po zadnjih informacijah je večje število prebežnikov že na poti prek Srbije proti Hrvaški. 
Šefic meni, da bo večje število prebežnikov vplivalo tudi na Slovenijo, koliko, je odvisno od tega, ali se bodo prebežniki napotili iz Hrvaške proti Madžarski ali proti Sloveniji. Do zdaj je 3.600 prebežnikov državo stalo okoli 1,5 milijona evrov.
""Trenutno so vsi mejni prehodi za promet sproščeni, še vedno pa je ustavljen ves železniški potniški promet s Hrvaško,"" je za MMC povedala predstavnica policije za odnose z javnostmi Vesna Drole in dodala, da je trenutno na mejnih prehodih le minimalno število prebežnikov.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Pod mikroskopom: Koliko prebežnikov v Evropo, od kod, kam?
"
http://www.rtvslo.si/slovenija/poslanci-sprejeli-sklep-ki-prinasa-vec-sredstev-policiji-in-vojski/374646,prebežniki,"
					23. september 2015 ob 08:27,zadnji poseg: 24. september 2015 ob 00:00
					Ljubljana - MMC RTV SLO, STA","
Sa. J., B. V., G. K.
","Poslanci sprejeli sklep, ki prinaša več sredstev policiji in vojski","Poslanci so podprli poročilo komisije DZ-ja za nadzor obveščevalnih in varnostnih služb, med razpravo so opozarjali na varnostne vidike ter na potrebo po strpni in empatični obravnavi.
S sprejemom sklepa so izkazali podporo pristojnim službam in ministrstvom, ki s svojim delom kljub omejenim finančnim zmogljivostim in kadrovski podhranjenosti učinkovito zagotavljajo varnost Slovenije in njenih državljanov skladno s slovenskimi in evropskimi predpisi.
Poslanci so najprej razpravljali na za javnost zaprtem delu seje. Predsednik DZ-ja Milan Brglez je sporočil, da so se poslanci seznanili, kako deluje naš obveščevalno-varnostni sistem, s kakšnimi informacijami razpolaga ter kako pomaga vladi pri sprejemanju odločitev na zunanjepolitičnem, obrambnem in varnostnem področju. Seznanili so se tudi z razmerami v državah, iz katerih prihajajo begunci, ter morebitnih varnostnih grožnjah, povezanih z begunsko krizo.
EU do problematike azila, beguncev in ekonomskih migracij nima urejene celovite politike, so opozorili, zato od evropskih voditeljev pričakujejo, da čim prej oblikujejo in sprejmejo enotno politiko. Na ravni EU-ja se je treba dogovoriti tudi glede financiranja držav, ki varujejo zunanje meje Unije, pa tudi tranzitnih držav zunaj Unije.
Več sredstev policiji in vojskiNa odprtem delu seje je predsednik parlamentarne komisije za nadzor obveščevalnih in varnostnih služb Branko Grims poudaril, da so se s podporo sklepu poslanci zavzeli za spremembo politike na varnostnem področju, ki prinaša bistveno več sredstev policiji, vojski, civilni zaščiti ter drugim službam.
Kritike notranje ministriceIz vrst SDS-a je bilo slišati številne kritike na račun notranje ministrice Vesne Györkös Žnidar, saj naj svoje funkcije ob prihodu beguncev ne bi opravila zadovoljivo. Prav nasprotno so prepričani v koaliciji, zato so ministrici stopili v bran. Oglasila se je tudi ministrica, ki je dejala, da se na krizo že dolgo pripravljajo in da je za opravljeno delo ponosna na sodelavce in celotno policijo.
Del razprave so namenili tudi vprašanju, kakšno varnostno tveganje za slovenske državljane predstavlja begunska kriza. Nekateri so zahtevali odločnejše ukrepanje pristojnih oziroma konkretnejših načrtov v primeru, da bi se v Sloveniji znašlo več deset tisoč beguncev.
Nekateri poslanci pa so predvsem opozarjali, da so migrantski tokovi stalnica. Ljudje bežijo pred vojnami in kriznimi območji, pred preganjanjem in zlorabami, zato jim je treba pomagati, biti do njih solidaren in sočuten. Opozarjali so tudi pred radikalizacijo javne razprave.
Varnostni vidiki begunske krizeSklic izredne seje, ki je bila delno zaprta za javnost, so zahtevali poslanci NSi-ja in SDS-a, ki opozarjajo na ekonomsko, socialno in varnostno razsežnost krize. Slovenija je zaradi tranzitne strateške lege in tega, da je po prihodu iz Hrvaške prva država schengenskega območja, še toliko bolj izpostavljena, so poudarili. 
Opozorili so, da se je za Slovenijo, potem ko so sosednje države spremenile svojo politiko na področju prebežnikov, začel uresničevati najbolj problematičen scenarij, ki za državo predstavlja izjemno varnostno težavo.
Poslanec SDS-a Branko Grims je tako dejal, da je pred Slovenijo izjemen varnostni izziv, ki ga predstavlja begunska kriza za Evropo in zaradi njene lege še posebej za Slovenijo. Prvi večji prihod prebežnikov v Slovenijo je bil po njegovih besedah šele začetek, ""še uvertura ne"". Kot je dejal, smo sicer v državi prvi val zelo dobro obvladali, zato je izrekel priznanje vsem, ki so s skrajnimi napori obvladali te razmere.
Pri tem pa se je treba zavedati, da je Slovenijo precej razbremenila Madžarska, ki ni zaprla meja s Hrvaško, je dejal. Grims opozarja, da naj bi se na odhod v Evropo pripravljalo še pol milijona ljudi, posamezne države pa bodo verjetno zapirale meje, zato naj bi bil po njegovih besedah naslednji begunski val še mnogo večji. Na to se je treba resno pripraviti s spremembo varnostne politike, meni Grims.
Erjavec: Begunska kriza ni minilaTudi zunanji minister Karl Erjavec se je strinjal, da t. i. begunska kriza še ni minila in da so s tem povezana določena tveganja. Kot je dejal, razmere v mednarodni skupnosti niso dobre, kriza v Siriji bi namreč lahko trajala štiri leta ali več. Erjavec je zato prepričan, da bo treba politiko prilagoditi novim razmeram. Gre namreč za novo grožnjo, ki jo lahko, denimo, primerjamo s poplavami, je dejal.
Po črnem scenariju bi lahko v Slovenijo prišlo več tisoč ljudi, zato bo treba prilagoditi varnostno politiko, pregledati načrte in zagotoviti vir za financiranje. V predlogih proračunov je vlada sicer za policijo zagotovila 30 milijonov evrov dodatnih sredstev, a se je Erjavec vprašal, ali bo to zadostovalo. ""Potrebujemo trajna finančna sredstva in ukrepe,"" je dejal.
Tudi Grims je izrazil prepričanje, da je treba službam, ki zagotavljajo varnost v Sloveniji, nameniti več sredstev. Dodal je, da je varnost vrednota, ki je temelj blaginje in obstoja, in bo treba spremeniti politike, ""prenehati biti naiven ter dosledno izvajati vse predpise tako na ravni EU-ja kot Slovenije"".
Ob robu seje je notranja ministrica Vesna Györkös Žnidar dejala, da je zelo zadovoljna s proračunskima predlogoma za leti 2016 in 2017, s katerima je ministrstvu namenjenih dodatnih 30 milijonov evrov za vsako leto. Sredstva za ministrstvo niso bila dodeljena zadnji hip, pač pa je to ena izmed njenih zavez na začetku mandata, je dejala.
Dodatna sredstva so prejeli v rebalansu državnega proračuna 2014, policiji je uspela zagotoviti dodatna sredstva med letom, nekaj pa jih bodo prejeli še konec letošnjega leta, je pojasnila ministrica.
""EU ni pripravljen za obvladovanje krize""Erjavec je še opozoril, da EU za obvladovanje begunske krize nima pripravljenih ustreznih mehanizmov, zato bo treba v prihodnjih tednih zagotoviti bolj proaktivno vlogo mednarodne skupnosti.
Pritok prebežnikov, ki so konec prejšnjega tedna prišli v Slovenijo, se je sicer zmanjšal, vendar gre po vsej verjetnosti zgolj za začasno zatišje, saj se število beguncev na meji med Srbijo in Hrvaško znova veča.
Položaj je trenutno obvladljivMinistrica za notranje zadeve je razpravo o prebežnikih označila za pomembno in zatrdila, da je trenutno položaj obvladljiv, vendar je nad položajem tudi zaskrbljena: ""Če mene ne bi skrbelo, ki sem odgovorna za varnost ljudi, ne bi bilo v redu.""
Po ministričinem mnenju imajo migracije poleg humanitarnega tudi varnostni vidik, ki je izredno pomemben, saj imamo opravka z množičnimi in nepredvidljivimi tokovi. Pojasnila je, da prebežniki, ki zaprosijo za mednarodno zaščito, spadajo pod domeno ministrstva za notranje zadeve, drugi pa ostanejo v pristojnosti policije. 
Cilj ministrstva ostaja obvladovanje migracij. Bistveno je, kako se bo na razmere odzvala Hrvaška, je povedala Györkös Žnidarjeva in dodala, da lahko južna soseda Sloveniji povzroči težave, saj ne spoštuje evropske zakonodaje. Čeprav prihod izjemno velikega števila ljudi na mejo lahko pomeni grožnjo notranji varnosti, je zagotovila, da so pripravljeni na vse mogoče scenarije. 
Izvolili novo viceguvernerkoPo koncu izredne seje so poslanci nadaljevali septembrsko redno sejo, kjer so med drugim prejeli sistemski zakon o agrarnih skupnostih ter podprli novelo zakona o varstvu pred ionizirajočimi sevanji in jedrski varnosti. Poslanci so z 69 glasovi za in petimi proti potrdili tudi predlog predsednika republike Boruta Pahorja, da nova viceguvernerka Banke Slovenije postane sedanja namestnica direktorja Združenja bank Slovenije Irena Vodopivec Jean.
Ta se bo zdaj pridružila guvernerju Boštjanu Jazbecu ter viceguvernerjem Darku Bohnecu, Stanislavi Zadravec Caprirolo in Mejri Festić. Nadomestila bo nekdanjega viceguvernerja in namestnika guvernerja Janeza Fabijana, ki mu je za uspeh pri vnovični kandidaturi julija zmanjkal en poslanski glas.
 Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Pod mikroskopom: Koliko prebežnikov v Evropo, od kod, kam?
"
http://www.rtvslo.si/evropska-unija/slovaska-zaradi-kvot-vlaga-tozbo-eu-ukrepa-proti-krsiteljicam-tudi-sloveniji/374643,prebežniki,"
					23. september 2015 ob 07:22,zadnji poseg: 24. september 2015 ob 22:03
					Bruselj - MMC RTV SLO, STA","
G. V.
","Slovaška zaradi kvot vlaga tožbo, EU ukrepa proti kršiteljicam, tudi Sloveniji","Evropska komisija bo ukrepala proti 19 državam EU-ja, tudi Sloveniji, saj niso spoštovale azilne zakonodaje. Slovaška ostaja neomajna in bo zaradi kvot vložila tožbo.
Slovaški premier Roberto Fico je dejal, da bo Slovaška delovala v dveh smereh. Najprej bodo vložili tožbo na sodišču v Luxembourgu in kot drugo, Slovaška tega zavezujočega akta ne bo vključila v svojo zakonodajo.
Notranji ministri Evropske unije so na torkovem srečanju izglasovali sporni načrt za prerazporeditev 120.000 beguncev kljub ostremu nasprotovanju štirih članic - Madžarske, Češke, Slovaške in Romunije. Poljska, ki je pred srečanjem napovedovala glasovanje proti, je nato vseeno prispevala svoj glas, medtem ko se je Finska glasovanja vzdržala. V skladu z dogovorom bo Slovenija sprejela nekaj več kot 600 beguncev.
""Rešitev krize odvisna od Nemčije""Madžarski premier Viktor Orban je dejal, da bo način reševanja begunske krize odvisen predvsem od Nemčije. Po njegovih besedah se je Madžarska pripravljena strinjati s tem, da Nemčija sprejme vse prebežnike ali nobenega, a kar odločijo v Berlinu, bi moralo veljati samo za Nemčijo. Ob tem je dodal, da Maždarska brani južno mejo Bavarske.
Orban se je zavzel, da bi vsaka članica EU-ja svoje prispevke v evropski proračun zvišala za odstotek, medtem ko bi se vsi izdatki EU-ja zmanjšali za odstotek, da bi oblikovali sklad za reševanje begunske krize.

Begunski val ali selitev narodov? Na nekaj dilem, ki jih sproža prihod prebežnikov, bo odgovorila Tarča z voditeljem Boštjanom Anžinom, jutri ob 20. uri na TV SLO 1.
Gostje oddaje bodo: dr. Marina Lukšič Hacin (Inštitut za slovensko izseljenstvo in migracije), dr. Rok Svetlič (Inštitut za filozofske študije Univerze na Primorskem), obramboslovec dr. Klemen Grošelj, popotnik in publicist Gregor Preac, aktivist v begunski krizi Jure Poglajen (ime meseca avgusta Vala 202). Slišali bomo tudi, kaj o nemški ozkogrudnosti ali širokosrčnosti meni nekdanji nemški notranji minister, zdaj pa poslanec v nemškem parlamentu in podpredsednik poslanske skupine CDU/CSU Hans-Peter Friedrich.

Bruslej ukrepa proti članicamEvropska azilna pravila je v svojo zakonodajo ustrezno preneslo le pet članic EU-ja, zato je Evropska komisija sprejela štirideset sklepov o kršitvi zaradi nespoštovanja evropske azilne zakonodaje proti 19 državam EU-ja, 35 jih je že odprtih. Sklepi se sicer nanašajo na prenos evropskega pravnega reda v nacionalne zakonodaje, ne na samo izvajanje zakonodaje.
Sklepi o kršitvah se nanašajo na direktivo o azilnih postopkih, ki zagotavljajo pravičnejšo, hitrejšo in boljšo obravnavo prošenj za azil, direktivo o pogojih za sprejem, ki zagotavlja humane razmere za sprejem in nastanitev prosilcev za azil, ter direktivo o zahtevanih pogojih, ki opredeljuje razloge za priznanje mednarodne zaščite.
Komisija je Italijo, Grčijo, Madžarsko, Nemčijo in Ciper v administrativnem pismu pozvala k pojasnilom glede uporabe uredbe Eurodac; Italijo, Grčijo in Nemčijo pa tudi k pojasnilom o uporabi direktive o vračanju. Le ena država, Grčija, ki je glavna točka vstopa prebežnikov v Unijo, je dobila ponovljeno opozorilo zaradi neizvajanja zakonodaje. Slovenija je dobila uradna opomina, ker komisije še ni obvestila o prenosu direktive o azilnih postopkih in direktive o minimalnih standardih za sprejem prosilcev za azil v svojo zakonodajo.
Uradni opomin je prvi uradni korak v okviru postopka zaradi kršenja evropske zakonodaje. Članice imajo po prejetju prvega opomina dva meseca časa za ustrezen odziv, sicer lahko komisija ukrepa z drugim opominom, imenovanim obrazloženo mnenje. Če tudi ta ne zaleže, lahko članico napoti na Sodišče EU-ja.
Reforma Dublinske uredbe marcaEvropska azilna zakonodaja sicer poleg omenjenih treh direktiv vključuje tudi Dublinsko uredbo, ki opredeljuje, da je treba prošnjo za azil obravnavati v prvi članici Unije, v katero vstopi, uredbo Eurodac, ki ureja odvzem prstnih odtisov, in direktivo o vračanju. V komisiji ukrepanje proti 19 članicam utemeljujejo s prepričanjem, da enotna evropska azilna pravila ne delujejo, ker jih članice ne izvajajo.  Komisija načrtuje nadaljnjo reformo dublinske uredbe marca prihodnje leto. 
 
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Pod mikroskopom: Koliko prebežnikov v Evropo, od kod, kam?
"
http://www.rtvslo.si/slovenija/prostovoljci-in-prostovoljke-na-obrezju-pozrtvovalnost-in-samoorganizacija/374607,prebežniki,"
					22. september 2015 ob 15:53,zadnji poseg: 22. september 2015 ob 17:17
					Obrežje - MMC RTV SLO","
Boris Vasev
",Prostovoljci in prostovoljke na Obrežju: Požrtvovalnost in samoorganizacija,"Mejni prehod Obrežje je bil zadnje dni v znamenju prebežnikov, ki so čakali na vstop v Slovenijo, a tudi množice prostovoljcev in prostovoljk, ki so na lastne stroške poskrbeli za osnovno oskrbo.
Obrežje je od četrtka do ponedeljka zjutraj simbolično ponazarjalo zmedeno evropsko in slovensko politiko glede beguncev in prebežnikov. Po prihodu prvih sirskih beguncev na mejni prehod v četrtek popoldne se je ob koncu tedna pred ograjami in kordonom policistov v polni protiizgredni opremi nabralo več sto ljudi predvsem iz Sirije, Afganistana, Iraka, ki so prosili in zahtevali, naj se jim omogoči prost prehod čez Slovenijo do Avstrije.
Zadnja večja skupina prebežnikov je bila spuščena v državo in prepeljana z avtobusi v sprejemni center v Brežicah v ponedeljek zgodaj zjutraj. Po prvotnem kategoričnem zavračanju je bil tako naposled vsem čakajočim prebežnikom le dovoljen vstop v Slovenijo, a za to je moralo več sto ljudi na prostem in tudi na dežju pred ograjo - a še vedno na slovenskem ozemlju - čakati več dni. Ves ta čas pa so za njih skrbeli prostovoljci iz Slovenije, Hrvaške, Avstrije in drugih držav, tako posamezniki kot pripadniki različnih humanitarnih organizacij.
Med njimi je bila tudi Frida, prostovoljka iz Nemčije, ki je prekinila počitnice, ki jih je želela preživeti na Hrvaškem, ko je izvedela, kaj se dogaja. ""Sramota za Evropo je, kako se zdaj obnaša. Vse delo namreč opravljajo prostovoljci, ki so večinoma samoorganizirani,"" je dejala. Prvi dan so bili čakajoči begunci brez vsega, tudi po štirih dneh pa še vedno ni bilo tekoče vode, je opozorila.
Zanimivo je, da so bili med bolj organiziranimi prostovoljci, ki so prvi priskočili na pomoč, Avstrijci, ki so se samoorganizirali in začeli vzpostavljati infrastrukturo. Med tujimi prostovoljci so bili tudi tisti iz Češke in Nemčije. Gre, kot je pojasnila Frida, za mednarodni konvoj prostovoljcev, ki prihajajo v balkanske države v samoorganizaciji, torej ne kot del kakšne večje človekoljubne organizacije. Samoorganizacija je nujna, opozarja Frida, saj, kot je izpostavila, ""celo UNHCR, ki se s postavitvijo begunskih taborišč ukvarja profesionalno, potrebuje veliko časa"".
Prebežniki čakali na slovenskem ozemljuŠe posebej na začetku so bile razmere slabe. ""Ko je deževalo, preden so prišli šotori, so ljudje ležali na tleh in bilo je mrzlo,"" je dejala Frida. Čeprav so begunci čakali na slovenskem ozemlju, zaradi česar so policisti v ponedeljek tudi premaknili ograjo nekaj deset metrov proti Hrvaški, je večina pomoči prišla od posameznikov, ne pa od države. To potrjuje tudi Jernej Agrež iz humanitarnega društva Adra: ""Določeno materialno pomoč v obliki šotorov, klopi in miz je zagotovila civilna zaščita, taborniki so prispevali velik del nastanitvenih kapacitet, večina vsega drugega, hrana, voda, mali šotori in preostala oprema, pa so donacije.""
Kako sicer vidno utrujeni Agrež komentira, da Slovenija ni ponudila več pomoči ljudem, ki so na prostem na meji čakali po več dni? ""Kaj naj rečem, mi smo dobili nalogo, da se odzovemo na takšne situacije, mislim, da smo svoje naloge dobro opravili. Kakšne so bile zadolžitve drugih institucij, pa - če povem iskreno - ne vem, ker sem imel vpogled le v delovanje nevladnih organizacij, ki jih je koordinirala Uprava RS za zaščito in reševanje.""
Kot so nam sporočili z Uprave RS za zaščito in reševanje, so tudi sami ""sodelovali pri vzpostavljanju šotorišča na Obrežju in v Brežicah, pri zagotavljanju oblačil in obutve in tudi prehrane vse dni, od sobote zjutraj naprej"". Kakšno pomoč konkretno so nudili, torej koliko šotorov in druge opreme, nismo izvedeli.
Pomoč nudili predvsem posameznikiPomembno je poudariti, da je bila pomoč ljudem na meji v obliki šotorov, hrane, oblačil in podobno nujno potrebna, zagotavljali pa so jo predvsem posamezniki, in to na lastne stroške. Kljub temu je bil odziv izjemen, kar je po drugi strani povzročilo logistične težave. ""Malce problematična je bila koordinacija glede razvrstitve množice doniranih oblek in hrane ter pregled nad vsemi temi stvarmi,"" je izpostavila prostovoljka Frida.
Glede na razmere pa je bila organizacija na visoki ravni. Tudi hrvaška pripadnica Agencije ZN-a za begunce UNHCR jo je označila za izjemno. Izpostavila je, da so dekleta v nedeljo vso noč pripravljala tople obroke za begunce. ""Ko sem videla ta angažma mladih, sem pozabila na komentarje na portalih,"" je dejala ena izmed nekaj prisotnih pripadnikov UNHCR-ja.
Nihče ni vedel, kaj slediA glavna težava ni bila preobilica hrane in oblek ali logistika, temveč slaba komunikacija s policijo, je dejala Frida. ""Ljudje so čakali štiri dni brez kakršnih koli informacij."" Ko smo v soboto govorili tako z begunci kot prostovoljci, je bilo jasno, da prav nihče ni vedel, kakšen režim velja, kakšen je sistem prihoda avtobusov in kaj čaka čakajoče begunce.
""Če bi beguncem rekli, kdaj bodo prišli na vrsto, bi bilo vse bolj mirno,"" je dejala pripadnica UNHCR-ja, ki sicer meni, da tudi policija ni vedela, kaj se bo zgodilo. Na drugi strani pa je Agrež s komunikacijo s policijo zelo zadovoljen. ""Moja izkušnja je ravno nasprotna,"" je dejal. Policisti so tako pomagali premakniti večji šotor, ki je stal tam, kamor so želeli premakniti ograjo, težav prav tako ni bilo s prehodom čez ograjo za prostovoljce. ""Moja izkušnja dela s policijo je čudovita. Vse se je dalo zmeniti brez konfliktov, brez nervoze.""
Odnosi med desetinami prostovoljcev, o katerih požrtvovalnosti je po nekaj dneh pričala njihova neprespanost in izmučenost, so bili sicer v večji meri neproblematični. So pa bili med njimi tudi takšni, ki so želeli delovati strogo hierarhično in vzpostavljali nekakšno avtoriteto nad drugimi prostovoljci. Pri tem so se pogosto sklicevali na nekakšne ""ukaze"", niso pa pojasnili, od koga ti ukazi prihajajo, od policije, kakšne krovne organizacije ali koga drugega.
Ukaz za odstranitev šotorovPosledica teh ukazov, tako s slovenske kot hrvaške strani, pa je bilo tudi ponedeljkovo demontiranje in odstranitev šotorov, ki so jih z veliko truda postavili prostovoljci. Kakšen je namen umika šotorov, veliko prostovoljcem ni bilo jasno. Nekateri so to potezo označili za absurd, saj se ne ve, ali bodo na Obrežje spet prišle večje skupine beguncev.
""Ko so odpeljali zadnje begunce, smo ostali le še prostovoljci. Za nas pa je bilo zelo pomembno, da ta infrastruktura ostane, ker nismo vedeli, ali bo prišlo še več beguncev, saj se položaj ves čas spreminja,"" je dejala Frida. ""Policija je nato sporočila, naj prostovoljci umaknemo šotore in opremo, saj da pomoč ni več potrebna, sicer nam grozi kazen. To se mi zdi kar strašljivo.""
Kaj se bo zgodilo v primeru prihoda novih beguncev?Prostovoljci tako postavljajo vprašanje, kaj se bo zgodilo, če bo pred mejo spet čakalo 500 ljudi. Govorice o njihovem prihodu pa so se spreminjale iz ure v uro. Tudi hrvaški Rdeči križ ni imel informacij glede tega, slovenska policija pa je v ponedeljek dopoldne dejala, da pričakujejo prihod večje skupine ljudi, kar se od takrat sicer ni uresničilo. ""Naša naloga je podreti šotorišče in mi ga bomo podrli. Če bo čez tri dni potreba, da se ga postavi, ga bomo začeli postavljati,"" je glede odstranitve šotorišča dejal Agrež.
Prostovoljki Fridi se na drugi strani zdi problematično, da nekatere nevladne organizacije brez ugovora ubogajo navodila policije, namesto da bi pomislile, kaj se bo zgodilo, če bodo prišli novi begunci. Nedvomno pa bodo morali - tako kot do zdaj - na Obrežju tem ljudem prvi na pomoč priskočiti prostovoljci, iz te ali one države.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Število prebežnikov na naših mejah se je umirilo.
"
http://www.rtvslo.si/svet/zaradi-begunske-krize-besedna-vojna-med-srbijo-in-hrvasko/374580,prebežniki,"
					22. september 2015 ob 10:06,zadnji poseg: 22. september 2015 ob 19:57
					Tovarnik/Dunaj - MMC RTV SLO","
B. T., K. S.
",Zaradi begunske krize besedna vojna med Srbijo in Hrvaško,"Potem ko je ponoči v begunsko šotorišče v Opatovcu na Hrvaškem, v bližini meje s Srbijo, prišlo več tisoč prebežnikov, se razmere med Srbijo in Hrvaško hitro zaostrujejo.
Hrvaški premier Zoran Milanović se je ostro odzval na grožnje srbskega kolega Aleksandra Vučića, ki se je uprl zaprtju hrvaško-srbskega mejnega prehoda Bajakovo za ves tovorni promet, zaradi česar so nastale daljše kolone, Srbija pa toži, da bo zaradi zaprtja meje utrpela hudo gospodarsko izgubo (med tovorom so tudi pokvarljiva živila ipd.). Vučić, ki je že sklical izredno sejo vlade, je zahteval, naj Zagreb odpre Bajakovo, sicer da bo Srbija sprožila protiukrepe.
A Milanović se je na poziv odzval ofenzivno in se spustil v žolčno debato z Vučićem. ""Od prvega dne sem se zadrževal, da ne bi poklical Srbije, ker oni že leto dni spuščajo čez begunce, vsi jih puščajo čez. Ampak države, ki so najmanj ogrožene, kot Madžarska, izvajajo šov. Zakaj? Za to bodo odgovarjali pred Bogom. Srbiji lahko sporočim, naj malce brzdajo svoj ton,"" je dejal Milanović.
Hrvaški premier je dodal še, da se bo v sredo v Bruslju, ""kjer ne bo Vučića in ekipe"", pogovarjal, kako bi se begunska kriza rešila pri viru samem, kar sta po mnenju Milanovića Turčija in Grčija. ""Jaz se normalno in konstruktivno, v civiliziranem tonu, pogovarjam s tistimi, ki jim je najtežje, to sta Nemčija in Avstrija, ter Slovenija, ki ji je nekoliko lažje. Kdo pa je najglasnejši? Oni, ki so navaden koridor!""
Na vprašanje, koliko škode bo utrpelo gospodarstvo zaradi zapore prometa na Bajakovu, pa: ""Verjetno bo Srbija utrpela precej višjo škodo od Hrvaške. Ampak moramo poslati jasno sporočilo, da nismo budale, da vidimo, kaj delajo in v kakšnem dogovoru so z Budimpešto. Popustite malo, fantje, vse bomo rešili. Hrvaška lahko sprejme na tisoče ljudi, organizirani smo kot koridor, ne bomo pa sprejeli po 20.000 ljudi v dveh dneh. Toliko ljudi Srbi in Madžari niso sprejeli. So bile velike številke, a porazdeljene čez daljše obdobje.""
Nekaj ur pozneje je sicer hrvaška vlada melce popustila in sporočila, da bo čez prehod Bajakovo spustila vse tovornjake s pokvarljivo robo, s čimer pa ni naredila konca žolčni debati s sosedo. ""Njihov odgovor sodi v cono somraka. Kaj je hotel reči Milanović s svojim ultimatom, da bo spustil tovornjake čez mejo šele, ko bo Srbija začela pošiljati begunce tudi proti Madžarski in Romuniji? In to naj bi bil uradni odgovor hrvaške vlade? Ali lahko verjamete?"" je bil ogorčen Vučić, ki je po seji vlade dejal, da je srbska vlada dala Hrvaški časa do srede opolnoči, da doseže dogovor, sicer bo sprejela vrsto ukrepov za zaščito lastnih interesov.Ostojić Srbijo obtožil, da prebežnike pošilja na HrvaškoNaj spomnimo: hrvaški notranji minister Ranko Ostojić je v ponedeljek Srbijo obtožil, da prebežnike organizirano vozijo na Hrvaško, namesto da bi jih prepeljali do meje z Madžarsko, potem ko so odprli nekaj mejnih prehodov na srbsko-madžarski meji, med njimi tudi Horgoš. 
Vsi mejni prehodi med Srbijo in Hrvaško razen Bajakova, največjega cestnega prehoda, so še vedno zaprti. Ostojić je ob tem napovedal, da bodo Bajakovo popolnoma zaprli, če Beograd prebežnikov ne bo preusmeril na Madžarsko. 
Kaos pred šotoriščemMejo s Srbijo iz smeri Bapske in Šarengrada proti Tovarniku in naprej do Opatovca je ponoči nezakonito prečkalo približno 3.000 prebežnikov. Zdaj jih večina čaka na vstop v šotorišče, kjer je od ponedeljka že nastanjenih 2.237 ljudi. HRT poroča, da je v novi skupini večina moških, da so lačni in prezebli ter da je pred vhodom v šotorišče nastal kaos. Na pomoč so priskočili policisti in pripadniki civilne zaščite, ki so paniko pred šotoriščem malo umirili.
V Opatovcu, ki so ga hrvaške oblasti dokončno uredile v ponedeljek, da bi tako razbremenile železniško postajo v Tovarniku, je ves čas okoli 2.500 prebežnikov, oblasti pa jih organizirano prevažajo na mejo z Madžarsko. V Botovo ob meji z Madžarsko sta v ponedeljek zvečer prispela dva vlaka prebežnikov, ki so se nato peš odpravili proti meji z Madžarsko, tam pa jih je prevzela madžarska policija.
Hrvaška policija pričakuje, da se bo val prebežnikov nadaljeval tudi danes, ko največ ljudi pričakujejo na skrajnem vzhodu države na območjih Tovarnika in Iloka ob meji s Srbijo. Hrvaški mediji poročajo, da prihajajo nepregledne kolone prebežnikov. 
V Avstrijo samo v ponedeljek skoraj 10.000 prebežnikovAvstrijska policija je sporočila, da je mejo z Avstrijo samo v ponedeljek prestopilo skoraj 10.000 ljudi, ki so tja večinoma vstopili iz Madžarske. Policija jih je prevzela in jih odpeljala v za to pripravljena zatočišča. Tiskovni predstavnik avstrijske policije je povedal, da je v Nickelsdorfu in Heiligenkreuzu mirno, saj je večina prebežnikov že odpotovala dalje proti Nemčiji, v Nickelsdorfu je za zdaj še 350 prebežnikov, v Heiligenkreuzu pa nekaj več kot 200.
Policija je povedala še, da naj bi približno 400 prebežnikov s posebnim vlakom kmalu prepeljali v Linz, v madžarskem mestu Hegyeshalomu ob meji z Avstrijo pa v prihodnjih urah pričakujejo še vlak s približno 1.000 prebežniki.
Na Dansko 12.400 prebežnikov, le 600 jih je zaprosilo za azilV zadnjih dveh tednih je prek Nemčije na Dansko prispelo najmanj 12.400 prebežnikov, med njimi pa jih je po podatkih danskega Rdečega križa le okoli 600 zaprosilo za azil na Danskem, drugi pa so peš ali z avtobusi in vlaki odpravili na Švedsko, Norveško in Finsko. Švedske oblasti so sporočile, da so prejšnji teden prejeli 6.400 prošenj za azil, na Finskem so jih prejeli 2.800, na Norveškem pa 1.240.
Finska se je izkazala za priljubljeno ciljno destinacijo, predvsem med Iračani, ki imajo v tej državi večje možnosti, da jim priznajo status begunca kot drugod. Finska namreč varnostne razmere v večjem delu Iraka ocenjuje kot neprimerne, v nasprotju s sosednjo Švedsko, ki meni, da je v večini Iraka razmeroma varno.
Medtem pa v baltskih državah ugibajo, da bi lahko prebežniki ubrali še drugo pot proti severni Evropi, ki bi vodila čez Poljsko. Del latvijske vlade se zato že zavzema, da bi zaradi beguncev vnovič uvedli nadzor na mejah z Estonijo in Latvijo.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Število prebežnikov na naših mejah se je umirilo.
"
http://www.rtvslo.si/evropska-unija/ministri-eu-ja-izglasovali-sporni-nacrt-za-prerazporeditev-beguncev/374569,prebežniki,"
					22. september 2015 ob 07:32,zadnji poseg: 22. september 2015 ob 21:07
					Bruselj - MMC RTV SLO, STA","
B. T., G. K., K. S.
",Ministri EU-ja izglasovali sporni načrt za prerazporeditev beguncev,"Notranji ministri Evropske unije so na izrednem srečanju v Bruslju potrdili načrt za prerazporeditev 120.000 beguncev, kljub ostremu nasprotovanju predvsem štirih članic - Madžarske, Češke, Slovaške in Romunije.
Proti obveznim kvotam so tako nazadnje glasovale le štiri srednjeevropske države, medtem ko je velika večina članic glasovala za. Je pa vseeno skrajno neobičajno, da o tako pereči zadevi, ki vključuje državno suverenost, odloča večinski glas, ne pa soglasna odločitev, izpostavlja BBC.
Že ob prihodu na zasedanje je luksemburški minister za migracije Jean Asselborn poudaril, da so po dolgih in trdih pogajanjih na nižjih ravneh za ministrsko zasedanje pripravili dober in zelo uravnotežen kompromisni predlog za premestitev 120.000 beguncev znotraj EU-ja. Vsaka od 28 držav mora prevzeti svojo odgovornost, je še poudaril Asselborn.
Podrobnosti, koliko beguncev naj bi sprejela vsaka članica, sicer danes še niso dorekli.
Na sprejem načrta se je že odzval slovaški premier Robert Fico, ki je izjavil, da raje vidi sankcije proti Slovaški, kot da bi se strinjal z ""diktatom EU"" glede uvedbe kvot za prerazporeditev beguncev. Dokler bo premier, obveznih kvot na Slovaškem ne bo, je zatrdil. Kot del rešitve za begunsko krizo Slovaška ponuja denar, osebje in, če bi bilo potrebno, tudi vojaško prisotnost za zavarovanje zunanjih meja Evrope, je še dejal Fico.
Madžarska vseskozi protiEvropska komisija je pred dnevi predlagala premestitev 120.000 ljudi iz Italije, Grčije in Madžarske, a Madžarska, ki ima s 54.000 pribežniki na svojem ozemlju levji delež beguncev, že od vsega začetka ne želi sodelovati pri načrtu - predvsem zato, ker - tako viri - si ne želi postati ""evropsko odlagališče"", saj da je za val beguncev kriva predvsem Grčija in bi se moralo težave začeti odpravljati tam.
Asselborn sicer ob prihodu v Bruselj ni želel podrobneje pojasniti, kakšen predlog je na mizi, a neuradno naj bi načrt predvideval premestitev 120.000 beguncev v dveh fazah. V prvi fazi naj bi se takoj začel izvajati načrt za premestitev 66.000 beguncev iz Italije in Grčije. Čez dvanajst mesecev pa naj bi sledila druga faza, v kateri bi lahko shemo za premestitev še 54.000 beguncev uporabile tudi druge članice.
Budimpešta v načrtu noče sodelovatiSe pa vse države s tem ne strinjajo, prerazporeditvi nasprotujejo predvsem članice višegrajske skupine. Budimpešta pri tem noče sodelovati, saj pravi, da je le tranzitna država, kjer prebežniki nočejo ostati, zato se ji ta shema zdi nesmiselna. Kot je iz Bruslja poročala Erika Štular, sta bili na mizi zato dve rešitvi - da 54.000 beguncev, kolikor naj bi jih preselili iz Madžarske, prerazporedijo med Italijo in Grčijo ali da to ostane kot nekakšna rezerva, če bi se v težavah čez čas znašla še kaka druga država. Ugibalo se je o Hrvaški, Avstriji in tudi Sloveniji.
Prerazporeditvi ostro nasprotujejo tudi Češka, Poljska, Slovaška in Romunija, zato je zdaj odprto tudi vprašanje, kaj storiti z državami, ki ne želijo ali ne morejo sodelovati pri prerazporeditvi. Kot mogočo rešitev so tako navedli možnost, da bi država z utemeljenimi razlogi imela možnost za pol leta odložiti sprejetje dela zanjo predvidenega števila oseb.
S sprejetjem tega okvirnega dogovora bodo voditelji Unije, ki v Bruselj prihajajo v sredo, zdaj lahko razpravljali o širših vprašanjih, med drugim tudi o finančnih vprašanjih, kako pomagati Turčiji in drugim sirskim sosedam, ter o boljšem varovanju meja.
Češka vztraja, da ne bo sprejela prerazporeditve beguncevČeški premier Bohuslav Sobotka je pred glasovanjem znova zatrdil, da bo Češka zavrnila kvote za razporeditev beguncev. ""Želim potrditi, da bova tako notranji minister Milan Chovanec kot jaz nedvoumno zavrnila prizadevanja za uvedbo stalnega mehanizma za premestitev beguncev na srečanjih v Bruslju ta teden,"" je povedal Sobotka in dodal, da nasprotujejo uvedbi kvot. ""Nujno je, da države EU-ja ohranijo suverenost na tem področju. Vlade morajo biti tiste, ki bodo odločale,"" je še poudaril.
Chovanec pa je pred odhodom v Bruselj dejal, da sistem kvot v praksi ne more delovati. ""Tudi če nas bodo velike države danes poskušale preglasovati, bo zelo težko uresničiti projekt,"" je dejal in dodal, da nikjer ni nobenih pravil za izvajanje sistema kvot.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Število prebežnikov na naših mejah se je umirilo.
"
http://www.rtvslo.si/slovenija/okoli-3-600-prebeznikov-drzavo-do-zdaj-stalo-1-5-milijona-evrov/374568,prebežniki,"
					22. september 2015 ob 06:51,zadnji poseg: 22. september 2015 ob 19:48
					Ljubljana - MMC RTV SLO, STA","
G. V., Al. Ma. 
","Okoli 3.600 prebežnikov državo do zdaj stalo 1,5 milijona evrov","Položaj je miren, sporadično na mejo pride kakšna oseba, nastanitveni centri so praktično prazni, o trenutnem stanju begunske krize pravijo na notranjem ministrstvu. Trenutno niti ne pričakujejo prihoda večje skupine prebežnikov, je dejal državni sekretar na ministrstvu za notranje zadeve, Boštjan Šefic. A dodal: ""Na poti iz Srbije na Hrvaško je večja skupina z okoli 10.000 begunci in migranti. Trenutno naj bi jih bilo na sami meji 3.000."" 
""Odvisno je, katero pot bodo izbrali. Po navadi izberejo najcenejšo in najbližjo pot, ta pa je še vedno prek Madžarske,"" je dejal Šefic in dodal, da Hrvatje večino prebežnikov prepeljejo na Madžarsko. Toda če bo prišlo do zaprtja poti, bodo začeli prehajati čez Slovenijo. Praksa je takšna, da se navadno v 24 urah po nastanitvi v središčih odpravijo naprej, takšen scenarij notranje ministrstvo pričakuje tudi tokrat. 
""Ne vemo, kaj se bo zgodilo v prihodnjih dneh, upamo, da bodo pogovori na ravni EU-ja dali rezultate,"" je še pojasnil. 
Prazna nastanitvena središčaTrenutno je v Sloveniji le peščica prebežnikov. Dopoldne jih je sicer bilo še 441, a malo pred 14. uro se jih je vseh 399 nastanjenih v Gornji Radgoni odpravilo proti Avstriji. Ta jih je vse sprejela. Isto so storili vsi prebežniki, ki so bili nastanjeni v Mariboru in Celju. 
Prazna so tudi nastanitvena središča Lendava, Dolga vas, Lenart, Gruškovje in Brežice. 
Kljub temu vsi operativni štabi še delujejo, prav tako je za opravljanje varnostnih nalog angažirano približno toliko policistov kot v ponedeljek. Minimalno so sprostili le posebno policijsko enoto. 
Odstranjeno šotorišče na ObrežjuNa prehodu Obrežje so ponoči odstranili zasilno šotorišče, ki so ga v preteklih dneh postavili prebežniki, ki so čakali na vstop v Slovenijo. Po besedah koordinatorja prostovoljcev, ki so zagotavljali humanitarno pomoč beguncem v Brežicah, Jerneja Agreža, so to storili po navodilu policije, saj je bilo treba vzpostaviti minimalni higienski standard. Če bo na mejni prehod prišla nova skupina prebežnikov, bodo vso infrastrukturo ponovno postavili.
""Je pa res, da smo se na primeru te skupine beguncev, ki je prišla na mejo, veliko naučili, tako da vemo, da se je treba še hitreje odzivati. Vemo, katere so prioritete, za katere je treba takoj poskrbeti, ko skupina pride. Vemo tudi, s katerimi stvarmi jih je treba pričakati. Naučili smo se, kako bolj optimalno postaviti vso infrastrukturo. Če pride do prihoda nove skupine, bomo to znanje tudi uporabili v praksi,"" je dejal Agrež.
Ob morebitnem novem večjem valu prebežnikov na slovensko mejo, kjer bi ljudje morali čakati dlje časa, lahko po Agreževih besedah najnujnejše stvari na meji zagotovijo v pol ure po obvestilu o takem dogodku.
Največji naval je bil v sobotoNajvečjemu navalu smo bili priča v petek in soboto, ko so prihajali predvsem na mejna prehoda Rigonce in Obrežje, od koder so jih policisti nadzorovano vozili v sprejemni center v Brežicah in nato v nastanitvene centre po Sloveniji. Potem ko so jih oskrbeli in so si lahko malce spočili, so kar peš ali z vlakom odhajali naprej v Avstrijo. V ponedeljek zvečer je bilo v namestitvenih centrih še okoli 560 prebežnikov.
Ker se je dotok prebežnikov v nedeljo in ponedeljek zmanjšal, sta se oba mejna prehoda, ki sta bila dolgo tudi zaprta, v ponedeljek bolj ali manj izpraznila. Na mejni prehod Obrežje so prihajale le manjše skupine.
Kljub zmanjšanemu dotoku je še vedno ustavljen železniški potniški promet s Hrvaško, saj se na notranjem ministrstvu bojijo, da bi se lahko z večjimi kompozicijami v državo nenadzorovano pripeljale večje skupine prebežnikov.
Po Šefičevih besedah so prebežniki dobro organizirani in večina jih kot ciljno državo navaja Nemčijo, kjer imajo tudi svojo socialno mrežo in dobre stike.
Peščica zaprosila za azilZa azil je v zadnjih dneh skupno zaprosilo 23 ljudi, vključno s tistimi 14, ki jih slovenska policija že prejšnji teden ni mogla vrniti na Madžarsko. Večinoma gre za Iračane, nekaj je tudi Irancev. Obravnava prošenj je individualna, koliko časa bo trajala, se ne da opredeliti, je dejal Šefic in dodal, da bodo prošnje obravnavali pospešeno.
Z integracijo tistih, ki bodo ostali v Sloveniji, bo veliko izzivov, je priznal Šefic, a ob tem zatrdil, da so slovenski programi integracije pogosto omenjeni kot primer dobre prakse. Bo pa treba skupine, ki programe izvajajo, okrepiti, prav tako bo treba vzpostaviti več centrov za izvedbo programov. Pomemben je tudi dostop do trga dela, zato bo tudi temu treba nameniti nekaj pozornosti. Poseben izziv bo tudi šolanje, je še dejal.
O begunski krizi so razpravljali tudi v državnem zboru in se dogovorili, da bo izredna seja, ki sta jo na to temo zahtevali SDS in NSi, v sredo.
Skoraj 3.600 prebežnikov prek SlovenijeOd četrtka do ponedeljka opolnoči je slovenska policija obravnavala 3598 prebežnikov, ki so nezakonito prestopili slovensko mejo, kažejo sicer začasni podatki policije. Ti so državo stali 1,5 milijona evrov. Večina med njimi domnevno prihaja iz Sirije, sledijo tisti iz Afganistana, Iraka in Pakistana. Nekaj manj kot 60 odstotkov je moških, za veliko večino vseh pa je končni cilj Nemčija.
Podatki o prebežnikih, ki jih je objavila policija, so sicer še začasni in precej nepopolni, saj jih za veliko manjkajo. 
Policijski postopekNa policiji so predstavili postopek registracije prebežnikov. Kot navajajo, policija identiteto tujcev ugotavlja na podlagi dokumentov, ki jih imajo pri sebi. Pri tem vsaki osebi, ki nezakonito vstopi v državo in izpolnjuje pogoje iz zakona o tujcih, izda odločbo o določitvi zadrževanja.
Če oseba nima dokumentov, policisti zapišejo podatke, ki jih pove v razgovoru, osebo slikajo, sliko pa vstavijo v odločbo o določitvi zadrževanja. Pri tem je odločba individualni upravni akt, ki se izdaja v konkretnem primeru konkretni osebi.
V teh postopkih se migrantom, kot pojasnjujejo, ne jemljejo prstni odtisi. ""Uredba Eurodac namreč predvideva, da se odtisi odvzamejo tistim, ki nedovoljeno vstopijo iz tretjih držav na območje države članice. Ta pogoj pa ni izpolnjen pogoj v primeru nedovoljenega vstopa iz Hrvaške,"" navajajo.
V primeru, da migrant zaprosi za mednarodno zaščito, pa se postopek (vključno z zajemom odvzemom prstnih odtisov in vnosom v Eurodac) izvaja na ministrstvu za notranje zadeve.
Država izvora prebežnikov
 Struktura prebežnikov
Ciljna država prebežnikov
 
"
http://www.rtvslo.si/slovenija/slovenska-policija-pokazala-evropi-da-zna-braniti-schengensko-mejo/374553,prebežniki,"
					21. september 2015 ob 19:20,zadnji poseg: 21. september 2015 ob 19:45
					Ljubljana - MMC RTV SLO, STA","
G. C.
","""Slovenska policija pokazala Evropi, da zna braniti schengensko mejo""","Upravljanje begunske krize naj bi Slovenijo po navedbah ministra za finance Dušana Mramorja stalo okoli 5,8 milijona evrov.  Dodatna sredstva bi lahko zagotovili s prerazporeditvami.
Finančni minister Dušan Mramor je v odgovoru na poslansko vprašanje Andreja Širclja (SDS) spomnil, da je v petek ministrstvo za finance s pravilnikom o zaključku izvrševanja državnega in občinskih proračunov za letos ustavilo prevzemanje novih obveznosti za neposredne proračunske uporabnike.
Na ministrstvu v tem okviru predvidevajo, da bo letos mogoče potrebna sredstva iz državnega proračuna za financiranje upravljanja z begunsko krizo zagotoviti s prerazporeditvami s postavk, kjer sredstva niso bila v celoti porabljena. Dodatnega zadolževanja za ta namen vlada po ministrovih zagotovilih za letos ne načrtuje, prav tako ni v načrtu nov rebalans proračuna.
Vlada sicer pričakuje, da bo Slovenija dodatna sredstva prejela iz bruseljske blagajne. Po ministrovih besedah zato intenzivno potekajo pogovori o možnosti izkoriščanja sredstev EU-ja za ta namen, bodisi skozi posebne mehanizme bodisi skozi prilagoditev pravil porabe preostalih prostih sredstev iz iztekajočega se finančnega obdobja 2007-2013.
10.000 evrov letno za azilanta Marmor je ob tem opozoril, da lahko po izkušnjah iz tujine vsi stroški, ki so povezani s tem, odvisno od obsega kriznih razmer na dan dosežejo tudi do milijon evrov. Dodal je še okvirno oceno stroškov za obravnavano prosilcev za azil. Ti so po njegovi oceni približno 10.000 evrov na osebo na leto.
Nove skupine želijo priti v EvropoDržavni sekretar Boštjan Šefic je na tiskovni konferenci povedal, da je trenutno v Sloveniji položaj miren in da so na slovensko mejo prišle le manjše skupine prebežnikov. Hkrati je opozoril, da migracijski tokovi še zdaleč niso ustavljeni in po nekaterih podatkih iz Turčije v Grčijo vsak dan prihaja nov večjih kontingent prebežnikov, od 4.000 do 6.000 ljudi, ki bodo v Evropo skušale priti po t.i. balkanski poti.
Nastanitveni centri so po njegovih besedah mirni položaj izkoristili za obnovitev zalog, reorganizacijo, čiščenje ter priprave za prihod večjega števila prebežnikov. Ocene, koliko jih bo prišlo do meje s Slovenijo, pa variirajo med nekaj 100 in 2.000.
V Slovenijo je do danes prišlo več kot 2.700 prebežnikov, večji del med njimi so bili Sirci, poleg njih pa še večje število Afganistancec, Iračanov in Irancev. Večina jih je po Šefičevih besedah dobro organizirana, ciljna država večine je Nemčija, stike imajo z družbenimi omrežji v Nemčiji.
Železniški promet s Hrvaško ostaja ustavljen, saj po Šefičevih besedah ne želijo, da bi se prebežniki z večjimi kompozicijami nenadzorovano pripeljali na območje Slovenije.
Za azil je v zadnjih dneh skupno zaprosilo 23 ljudi, vključno s tistimi 14, ki jih slovenska policija ni mogla vrniti na Madžarsko. Večinoma gre za Iračane, nekaj je tudi Irancev. Avstrija je sicer doslej v Slovenijo vrnila sedem državljanov Sirije, vse druge so sprejeli. Zakaj so vrnili to skupno ljudi, Šefic ne ve.
Slovenija brani schengenSlovenija je odgovorna in kredibilna članica EU-ja, policija pa je Evropi pokazala, da zna braniti schengensko mejo, je v DZ-ju poudarila notranja ministrica Vesna Györkös Žnidar, ki v prihodnje izpolnjevanje dolžnosti pričakuje tudi od Hrvaške. Varnostne razmere so v tem trenutku zadovoljive, poskrbljeno pa je tudi za policiste.
Györkös Žnidarjeva je med drugim pojasnila, da se na prebežniški tok pripravljajo že od lani. Zavedajo se, da gre za različne kategorije tujcev in da je množična zlasti kategorija tistih, ki nezakonito preidejo mejo, za mednarodno zaščito pa ne zaprosijo.
Slovenija dosledno spoštuje schengensko zakonodajo, zato so se tudi odločili, da sprejemne centre, v katerih poteka obravnava tujcev, postavijo neposredno ob meji. Da ne bi prišlo do nenadzorovanega vstopa prebežnikov v Slovenijo, so začasni nadzor vzpostavili tudi na slovensko-madžarski meji, čemur je Evropska komisija pritrdila.
Glede očitkov o pomanjkljivi prehrani in preseženem delovnem času obmejnih policistov je ministrica priznala, da je prišlo do nekaterih logističnih zapletov, ki pa so jih uspešno rešili. Zapleti po njenem mnenju niso odraz stanja na terenu in ne predstavljajo sistemske motnje. Prav tako so poveljnike policijskih enot pozvali, da tem policistom namenijo posebno pozornost, je še pojasnila.
CZ bo kos nalogamMinistrica za obrambo Andreja Katič je obiskala štab Civilne zaščite in Upravo RS za zaščito in reševanje, kjer se je prepričala, da je štab Civilne zaščite usposobljen in da dela pri reševanju begunske krize potekajo nemoteno. ""Gre za preverjeno organizacijo, ki bo kos nalogam,"" je dejala.
Pahor v NemčijiPredsednik republike Borut Pahor se je danes na srečanju s predsedniki desetih evropskih držav na nemškem srednjeveškem gradu Wartburg zavzel za takojšnje oblikovanje skupne politike v begunski krizi. To je bila tudi glavna tema njegovih današnjih pogovorov, so sporočili iz predsednikovega urada.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Na meji naj bi čakalo še okoli 300 prebežnikov. 
"
http://www.rtvslo.si/evropska-unija/juncker-obvladovanje-razmer-s-prebezniki-v-sloveniji-ocenil-kot-pozitivno/374522,prebežniki,"
					21. september 2015 ob 13:33,zadnji poseg: 21. september 2015 ob 14:27
					Bruselj/Ljubljana - MMC RTV SLO, STA, Reuters","
B. T.
",Juncker obvladovanje razmer s prebežniki v Sloveniji ocenil kot pozitivno,"Slovenski premier Miro Cerar je v telefonskem pogovoru z Jean-Claudom Junckerjem poudaril nujnost hitrega in učinkovitega odziva Evropske unije na begunsko krizo.
Cerar je z Junckerjem govoril po telefonu in poudaril, da je poleg pomoči prebežnikom treba večjo pozornost nameniti tudi trenutno najbolj izpostavljenim državam članicam, obenem pa zagotoviti sredstva za vzpostavitev ustreznih večnamenskih sprejemnih centrov na zunanjih mejah EU-ja ter v strateško pomembnih tretjih državah. Pri tem ne smemo zanemariti pomoči državam Zahodnega Balkana, ki se prav tako spopadajo z begunsko krizo, je opozoril slovenski premier.
Predsedniku Evropske komisije je predstavil tudi aktualno stanje in prizadevanja Slovenije pri reševanju begunsko-migracijske dinamike. Pri tem je dejal, da Slovenija razmere za zdaj v celoti obvladuje, podobno pričakuje tudi od drugih držav članic. Juncker je obvladovanje razmer v Sloveniji ocenil zelo pozitivno. Če bi bilo treba, je komisija Sloveniji pri reševanju begunske problematike pripravljena pomagati, Cerarja pa je Juncker obvestil tudi o dejavnostih komisije za čimprejšnji učinkovit odziv EU-ja tako na območju najbolj izpostavljenih držav članic kot v sosedstvu.
Politika še vedno išče odgovor na begunsko krizoNa politični ravni pa se nadaljuje iskanje rešitev za begunsko krizo, ki države deli predvsem glede na to, kako bi bilo treba begunce porazdeliti. Hrvaški odziv na begunski val je sprožil nezadovoljstvo tako v Sloveniji kot na Madžarskem, kritike pa so na Zagreb letele tudi iz drugih držav, a naj bi Evropska unija kljub temu pripravljala predlog, kako prerazporediti tudi tiste prebežnike, ki množično prihajajo na Hrvaško.
Tako je nemški časnik Frankfurter Allgemeine Zeitung v svoji nedeljski izdaji poročal, da Evropska unija načrtuje prerazporeditev prebežnikov, ki so prispeli v Slovenijo in na Hrvaško. V načrt za prerazporeditev 120.000 prebežnikov iz Madžarske, Grčije in Italije naj bi zdaj vključili še prebežnike iz ""držav članic na jugovzhodu, ki jih je val beguncev z balkanske poti najbolj prizadel"". Načrt naj bi za prihajajoče torkovo zasedanje notranjih ministrov povezave pripravljala Evropska komisija in luksemburško predsedstvo Unije.
Zunanji ministri višegrajske četverice, Češke, Madžarske, Poljske in Slovaške, ki v Evropski uniji najostreje nasprotujejo kvotam o porazdelitvi, se bodo v Pragi sestali z zunanjim ministrom Luksemburga, ki trenutno predseduje EU-ju. Želijo si namreč uskladiti stališča pred izrednim vrhom EU-ja, ki bo v sredo.
Milanović in Cerar v sredo v Bruslju usklajenoTudi iz hrvaške vlade so v nedeljo zvečer sporočili, da sta se premierja Hrvaške in Slovenije Zoran Milanović in Miro Cerar znova pogovarjala o begunski krizi in se dogovorila o skupnem nastopu na izrednem vrhu EU-ja v sredo v Bruslju.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Na meji naj bi čakalo še okoli 300 prebežnikov.
"
http://www.rtvslo.si/svet/milanovic-slovenija-se-lahko-hvali-saj-hrvaska-opravlja-delo-namesto-nje/374505,prebežniki,"
					21. september 2015 ob 10:44,zadnji poseg: 21. september 2015 ob 23:19
					Budimpešta, Dunaj, Zagreb - MMC RTV SLO","
B. T., K. Št.
","Milanović: ""Slovenija se lahko hvali, saj Hrvaška opravlja delo namesto nje""","Medtem ko se zbirni centri na Hrvaškem praznijo, Srbija od nje zahteva odprtje mej, sicer bo ukrepala. Madžarska, v katero je v treh dneh vstopilo več kot 18.000 ljudi, pa na mejo pošilja vojsko.
""Slovenija se lahko hvali, da ravna v skladu s predpisi, saj mi delamo zanjo. Ali si lahko predstavljate, da vse te ljudi pošljemo na slovensko mejo? Nič ne bi mogla storiti,"" je dejal hrvaški premier Zoran Milanović v pogovoru za hrvaško televizijo RTL. Dodal je, da se je stanje na Hrvaškem nekoliko umirilo in da so nadaljevali popis prebežnikov. Ob tem je omenil, da ne vztrajajo v tistih primerih, ko ljudje zavračajo, da bi dali prstne odtise, saj ne želijo uporabiti sile.
Zapirajo tudi mejni prehod BajakovoPonovil je, da je Hrvaška prisilila Madžarsko, naj sprejme prebežnike, ki so prišli na Hrvaško, in da ne razume madžarskega ""templjarskega krča"". Ob tem je še dodal, da lahko Madžarska kar obdrži hrvaški vlak, ki ga je zaplenila. Na vlaku s prebežniki je bilo namreč 36 oboroženih hrvaških policistov, ki so jih spremljali in so jih madžarski policisti razorožili. Madžarska je dogodek označila kot meddržavni incident.
Srbija Hrvaški grozi s protiukrepomMilanović je posredno potrdil, da bodo za tovorni promet zaprli največji mejni prehod Bajakovo s Srbijo, dokler Beograd ne bo prenehal usmerjati prebežnikov na Hrvaško. Zanikal je očitke srbske strani o nepripravljenosti Hrvaške na begunski val in dejal, da Srbija že leto dni sploh ne nadzira svoje meje, ter jo pozval, naj pošlje prebežnike takoj na Madžarsko, in ne na Hrvaško, da bi ljudem tako olajšali pot do držav, v katerih želijo živeti.
Srbski premier Aleksandar Vučić od Hrvaške zahteva odprtje mejnega prehoda Bajakovo, sicer bo Beograd prisiljen iskati mednarodno zaščito in izvesti protiukrep. ""Pri Bogu vas prosimo, da opustite neodgovorno politiko, sicer bomo izvedli protiukrep, saj moramo zaščititi svojo zemljo,"" je izjavil Vučić.
Madžarska na mejo pošilja vojskoNa Madžarsko je v zadnjih 72 urah vstopilo več kot 18.000 ljudi. Po navedbah madžarske policije je mejo med Srbijo in Madžarsko zgolj danes nezakonito prestopilo 950 ljudi. Večina je lahko odpotovala naprej v Avstrijo.
""Medtem ko Evropa ni sposobna zaščititi svojih zunanjih meja, se nove notranje meje Unije zapirajo druga za drugo ... Ogroženi so naše meje in naše življenje, ki je utemeljeno na spoštovanju zakonov ... in celotna Evropa. Preplavili nas bodo,"" je dejal Orban v parlamentu. Dejal je še, da kvote za sprejem beguncev, ki jih predlaga Bruselj, niso evropski akcijski načrt, ker je najprej treba zaščititi meje in ustaviti val beguncev. Madžarska je na meji s Srbijo že postavila 175 kilometrov dolgo ograjo, na meji s Hrvaško pa pospešeno dokončuje gradnjo ograje na meji Baranjsko Petrovo selo-Beremend, kjer je sicer včeraj že postavila jeklena vrata.
Večja pooblastila vojske in policije Madžarski parlament je na Orbanov predlog sprejel zakon, ki povečuje pooblastila vojske in policije za ukrepanje proti prebežnikom na madžarski meji, od koder večinoma nadaljujejo pot na Zahod. Poslanci so z dvetretjinsko večino sprejeli zakon, ki v določenih primerih dovoljuje policistom in vojakom, da za zaščito državne meje streljajo, a ne zato, da bi koga ubili. Vojska lahko sodeluje pri nadzoru državne meje. Vojaki lahko tudi preverjajo osebne dokumente prebežnikov in pridržijo domnevne nezakonite priseljence. Policistom pa nova zakonodaja med drugim dovoljuje preiskavo zasebnih hiš, kjer bi se lahko nezakonito skrivali nezakoniti prebežniki, poroča francoska tiskovna agencija AFP.
Danes sprejeti zakon dopolnjuje zakonodajo, ki je bila sprejeta prejšnji teden in ki med drugim predvideva do pet let zapora za nezakonito prečkanje meje. Nova pravila bodo veljala na območjih, kjer je madžarska vlada prejšnji teden razglasila krizne razmere zaradi množičnih migracij. Od prejšnjega tedna krizne razmere veljajo v šestih okrožjih ob mejah s Slovenijo, Hrvaško, Srbijo in Avstrijo.
Madžarske oblasti sicer le redko ravnajo v skladu z novo zakonodajo, po kateri vsakomur, ki prepleza ograjo na meji med Srbijo in Madžarsko, grozi do tri leta zapora. Med 15. septembrom in danes so v skladu z novo zakonodajo ukrepali le proti 158 ljudem.
Podpora Fidesza naraščaOstra politika do prebežnikov madžarski vladi očitno koristi, saj podpora vladajočemu Fideszu v javnosti narašča. Sicer pa je Madžarska v libanonskih časnikih objavila oglase, tako kot je to storila Danska, v katerih je posvarila pred ""najstrožjimi ukrepi"" proti vsem, ki bodo poskusili nezakonito prečkati mejo.
""Madžari so gostoljubni, a proti tistim, ki bodo na Madžarsko skušali vstopiti nezakonito, bomo najstrožje ukrepali,"" piše v oglasih, ki sirske begunce v arabščini in angleščini svarijo, naj ne nasedajo tihotapcem ljudi. V Libanonu trenutno živi več kot 1,1 milijona od skupno štirih milijonov Sircev, ki so zbežali iz države po začetku državljanske vojne leta 2011. Pred časom je begunce z oglasi v libanonskih časnikih pred strogimi ukrepi posvarila tudi Danska.

Na Hrvaško vstopilo 30.000 prebežnikovOd začetka begunskega vala do danes dopoldne je hrvaško mejo prestopilo 30.000 prebežnikov. S srbsko-hrvaškega mejnega prehoda Tovarnik jih prevažajo do šotorišča za prebežnike v Opatovcu, ki je v bližini. Po poročanju hrvaških medijev je v šotorišču, kjer je prostora za 5.000 ljudi, približno 2.450 prebežnikov. Od tam naj bi jih hrvaške oblasti z avtobusi prepeljali do meje z Madžarsko ali Slovenijo. 
V Tovarniku ni več prebežnikov, mestne oblasti pa čistijo prostore, kjer so se zadrževali. 
Ostojić: Grčija naj neha pošiljati ljudi proti EvropiMedtem je hrvaški notranji minister Ranko Ostojić od Grčije zahteval, naj preneha pošiljati prebežnike proti Evropi. ""Popolnoma nesprejemljivo je, da Grčija prazni svoja begunska taborišča in ljudi prek Makedonije in Srbije pošilja proti Hrvaški,"" je dejal in dodal, da bo to zahteval na zasedanju evropskih notranjih ministrov. 
Ostojić, ki je obiskal begunsko šotorišče v Opatovcu, je za hrvaško televizijo HRT dejal: ""Bistveno je, da je Tovarnik prazen, stanje na Obrežju rešujemo s kolegi v Sloveniji. Ljudje prihajajo zdaj v Opatovec, kjer jih primerno oskrbimo, nato pa gre njihov transport z avtobusi naprej. Sem jih še vedno več pride, kot odide, prizadevamo si zadevo hitro rešiti.""
Najbolj obremenjena je AvstrijaSicer pa se naval prebežnikov nadaljuje na mejah z Avstrijo, predvsem iz madžarske smeri, kamor jih je začela preusmerjati Hrvaška, ki se ni mogla spoprijeti z begunskim valom. Potem ko je že v soboto v Avstrijo vstopilo 13.000 prebežnikov, je v nedeljo na avstrijsko Gradiščansko prek meje z Madžarsko prispelo 10.700 prebežnikov. Daleč največ, 10.500, jih je vstopilo prek mejnega prehoda Nickelsdorf, še 200 pa prek prehoda Heiligenkreuz. Danes je v Nickelsdorf prispelo novih 2.200 prebežnikov, kam jih bodo napotili oz. nastanili, pa za zdaj še ni znano.
Preberite še: 
Med begunskim valom na Hrvaškem: ""Želimo živeti človeka vredno življenje""
Merkel: Ne moremo rešiti vseh socialnih težav na svetuNemška kanclerka Angela Merkel je v nedeljo znova poudarila, da si mora Evropa razdeliti odgovornost za begunce, in opozorila, da njena država, ki je ciljna destinacija večine, ne more sprejeti tistih, ki prihajajo izključno iz ekonomskih razlogov. ""Mi smo velika država. Mi smo močna država. Ampak misliti, da lahko rešimo vse socialne težave na svetu, ne bi bilo realno,"" je povedala na srečanju sindikata Verdi v Leipzigu.
Da nobena država ne more pobegniti pred odgovornostjo, da sprejme begunce, ki imajo pravico do azila, je v nedeljo poudaril tudi francoski predsednik Francois Hollande.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Na meji naj bi čakalo še okoli 300 prebežnikov. 
"
http://www.rtvslo.si/slovenija/foto-zatisje-na-mejnih-prehodih/374490,prebežniki,"
					21. september 2015 ob 07:34,zadnji poseg: 21. september 2015 ob 23:30
					Ljubljana - MMC RTV SLO, STA","
Al. Ma., G. K. G. C.; Foto: BoBo, Goran Rovan, Ergyn Zjeci
",Foto: Zatišje na mejnih prehodih,"Mejna prehoda Rigonce in Obrežje, kjer je bil naval beguncev v zadnjih dneh največji, sta trenutno izpraznjena. Mejni prehod Dobova še vedno ostaja preventivno zaprt za mednarodni železniški promet.
Po podatkih MNZ-ja je v Slovenijo do danes prišlo več kot 2.700 prebežnikov, položaj pa se umirja in na mejni prehod Obrežje prihajajo le še manjše skupine.  Nastanitveni centri se  praznijo, saj se večina prebežnikov odpravlja čez mejo v Avstrijo. Za mednarodno zaščito je zaprosilo 23 ljudi, ki prihajajo iz Sirije, Iraka, Irana in Maroka.
S prometnoinformacijskega centra so zvečer sporočili, da je na štajerski, pomurski in podravski avtocesti proti Šentilju promet zaradi pešcev na cesti oviran na več odsekih.
Okoli 20.30 je bilo 263 tujcev, ki so bili nastanjeni v nastanitvenem centru na nekdanjem parkirnem prostoru Integrala v Lendavi, premeščenih v nastanitveni center na sejmišče v Gornjo Radgono. Z območja Policijske uprave Novo mesto pa je bilo pripeljanih in nastanjenih še 115 tujcev. Večinoma gre za državljane Sirije, Afganistana, Irana, Pakistana, Bangaldeša in Iraka, med katerimi je več družin z otroki.
Vseh 387 prebežnikov, ki so bili nastanjeni na Sejmišču v Gornji Radgoni, se je okoli pol dveh odpravilo proti mejnemu prehodu v Gornjo Radgono. Avstrijski varnostni organi so vse sprejeli.
V Center za zaščito in reševanje v Logatcu so sinoči, tako kot že prejšnjo noč, pripeljali približno 130 prebežnikov. Prav vsi so se že odpravili proti Ljubljani z vlakom, v Ljubljani pa kupili vozovnice proti Mariboru, nekateri pa avtobusne vozovnice proti Šentilju. 
VEČ O TEMI: - MMC-jeva reportaža med begunci v Slavoniji - Javno mnenje (anketa časnika Delo) - Hrvaška: Tovarnik prazen, vlaki na Madžarsko- Izredna seja DZ-ja bo v sredo 
----- Z meje poroča MMC-jev novinar Boris Vasev. 
Med prebežniki tudi SrbiPolicisti so pri popisu v sprejemnem centru Gruškovje ugotovili, da se je v skupino 51 tujcev pomešal 43-letni državljan Srbije. Policisti so ugotovili, da mu  je Nemčija izrekla ukrep prepovedi vstopa na schengensko območje, ukrep pa je razpisala v schengenskem informacijskem sistemu.
Na Obrežju mirnoHrvaški mediji so poročali, da slovenska policija na mednarodnem mejnem prehodu Obrežje postavlja ograjo. MMC-jev novinar Boris Vasev pa je izvedel, da jo je le prestavila za približno 50 metrov (ograja je že stala). Tiskovna predstavnica PU-ja Novo mesto Alenka Drenik je poudarila, da ograja ne ovira mejnega prehoda, saj je postavljena ob strani, in to ""zaradi zagotavljanja nemotenega prometa"" ob morebitnem večjem navalu ljudi.
Nočni protestNa Obrežju so že več dni čakajoči prebežniki ponoči protestirali. Protest so po mnenju očividcev sprožili aktivisti. Policisti so zato prehod za vstop v državo za več ur zaprli. Nastale so dolge kolone vozil, ob pol dveh pa so ga za osebna vozila vnovič odprli.
""Večja skupina okoli sto oseb, ki se je predtem zadrževala v ograjenem prostoru, namenjenem osebam, ki želijo vstopiti v Slovenijo in za to ne izpolnjujejo pogojev, je zasedla vozišče na mejnem prehodu Obrežje. Kršilci so se zadrževali na vozišču, nekateri so se tudi usedli in s tem zaprli promet čez mejni prehod in policistom onemogočali izvajanje mejnega nadzora,"" so pojasnili policisti. 12 kršilcem, državljanom Slovenije in Hrvaške, so izdali plačilni nalog (neuradno 400 evrov) zaradi neupravičenega zadrževanja na mejnem prehodu.
""Ocenjujemo, da so bila dejanja aktivistov na mejnem prehodu Obrežje ob trenutno zelo povečanih obremenitvah policistov na meji vsaj nekorektna in neodgovorna do vseh tam vpletenih oseb,"" dodajajo policisti. Delo policije na Obrežju je v imenu prebežnikov pohvalil prevajalec za arabščino Vael Hanuna: ""Policisti so enkratni, do zdaj ni bilo nikakršnega nasilja niti grdega pogleda."" 
Velik nastanitveni center na VrhnikiV nekdanji vojašnici na Stari Vrhniki od nedeljskega popoldneva deluje nov, velik nastanitveni center, a primeren zgolj za začasno namestitev. Prostore so sicer temeljito očistili in v njih uredili 970 postelj. A ker je bil ta del vojašnice že dolgo prazen, je brez tekoče pitne vode in delujočih WC-jev. Zato so center opremili z montažnimi, tamkajšnja komunala pa bo na prostem uredila priključke za pitje in umivanje. Kdaj naj bi prve prebežnike pripeljali tudi na Vrhniko, sinoči ob našem obisku še niso vedeli, imajo pa že pripravljeno popolno zdravstveno ekipo, prostovoljce iz različnih organizacij in društev.
To jutro bodo za vsak primer začeli zbirati tudi najrazličnejšo pomoč, pravi poveljnik občinskega štaba civilne zaščite Viktor Razdrh: ""Predlagam pa, da le počakamo in vidimo, kaj je potrebno, pripravimo seznam in potem bi prosil ljudi, da se na to odzovejo.""
Predvidevajo, da bodo ob morebitnem prihodu večjega števila prebežnikov najbolj potrebovali ustekleničeno vodo, konzervirano hrano, a ne svinjine, odeje, spalne vreče, sanitetni material, higienske potrebščine ter zlasti hrano za dojenčke in mlajše otroke. 
Zeleni gaj pri Novi GoriciGoriška občina je sklenila pripraviti nastanitev za od 250 do 300 prebežnikov, in sicer pri plesišču Zeleni gaj pri Dornberku. Tam je ob manjših pomožnih objektih veliko prostora za postavitev šotorov. Tudi potrebna infrastruktura - od pitne vode in elektrike do sanitarnih prostorov - je že urejena, je povedal višji svetovalec za zaščito in reševanje v novogoriški mestni občini Bogdan Zoratti.
Na terenu tudi vojskaOskrbovanje prebežnikov v nastanitvenih centrih poteka nemoteno, je povedal poveljnik civilne zaščite (CZ) Srečko Šestan. Na terenu je med sto in dvesto pripadnikov CZ-ja, ki jim pomaga tudi Slovenska vojska neposredno s 25 pripadniki. Ti sodelujejo pri težjih opravilih, kot so tovorni prevozi, in opravilih, kot so postavljanje objektov, nakladanje in razkladanje. Posredno SV sodeluje še s 35 pripadniki, ki pripravljajo hrano in skrbijo za logistiko. Kot je pojasnil Šestan, pri oskrbovanju beguncev sodelujejo tudi Rdeči križ, Karitas, taborniki, skavti in struktura CZ-ja. Gasilcev so vključili v zelo malo. 
Sproščanje blagovnih rezervEn topli obrok dnevno pripravlja Slovenska vojska, dva suha obroka pa zagotavljata Karitas in Rdeči križ. V soboto je CZ nakupil dodatne količine hrane, med drugim konzervirano hrano in energijske ploščice. Po Šestanovih besedah so nekaj hrane pridobili tudi iz državnih blagovnih rezerv, kjer so zagotovili tudi zdravila in nekaj opreme. Če toplih obrokov ne bodo mogli razdeliti, ker so prebežniki odšli iz centrov, jo bodo skušali nato razdeliti policistom in prostovoljcem.
Na Zavodu za blagovne rezerve so doslej sprostili 5040 litrov mleka, 500 kilogramov mleka v prahu in 99.750 litrov vode. Izdali so tudi 1.636 kompletov terenskih postelj in 2000 respiratorjev. Iz rezerv so sprostili tudi približno 135.000 medicinskih pripomočkov za enkratno uporabo, kot so prevleke za odeje in higienske brisače. V skladu z zahtevo ministrstva za zdravje so izdali tudi več kot sto različnih drugih medicinskih pripomočkov in 46 različnih artiklov zdravil. Postelj jim je zmanjkalo, drugih proizvodov pa imajo še veliko. 
"
http://www.rtvslo.si/svet/med-begunskim-valom-na-hrvaskem-zelimo-ziveti-cloveka-vredno-zivljenje/374457,prebežniki,"
					21. september 2015 ob 06:10,zadnji poseg: 21. september 2015 ob 08:05
					Tovarnik/Beli Manastir - MMC RTV SLO","
Tina Hacler
","Med begunskim valom na Hrvaškem: ""Želimo živeti človeka vredno življenje""","""Oprostite, gospodična, nekaj bi vas prosil,"" se mi na železniški postaji v Tovarniku približa eden tisočih migrantov, ki so tja prišli čez koruzna polja iz Srbije.
""Vidim, da ste novinarka, zato bi vas prosil, da svetu poveste, da nismo vsi prebežniki taki kot te živali, ki jih vidite tamle,"" z roko pokaže na prepoln vlak, na katerem vlada popoln kaos.
Na vlaku z 11 vagoni, ki so ga hrvaške oblasti poslale na vzhodno hrvaško mejo po prebežnike namreč ni dovolj prostora za tisoče migrantov, ki v obmejnem Tovarniku v vukovarsko-srijemski županiji čakajo, da bodo lahko nadaljevali pot proti zahodni Evropi, zato se je vkrcavanje na vlak sprevrglo v stampedo.
Čeprav so jim hrvaški policisti pojasnili, da bodo najprej vkrcali ženske in otroke, je položaj ušel izpod nadzora v trenutku, ko je vlak pripeljal na postajo. Trume moških so se zakadile proti odprtim vratom vagonov, skakali so drug čez drugega, se vlekli za lase ter si s kričanjem in pestmi skušali izboriti vstop pred drugimi, nekateri kar skozi okna.
Jezni na divjake""To ni način. Prihajamo v Evropo z željo, da bi nas sprejeli, potem pa vam pokažemo tak obraz?!"" se v precej tekoči angleščini jezi moški, ki se predstavi kot Midhat iz Sirije.
""Čeprav ti divjaki tam sploh niso iz Sirije. Oni so iz Pakistana, Bangladeša, Afganistana, Iraka. Mi Sirci nismo taki, nas je sram, ko jih gledamo,"" pokaže na nekaj sto ljudi, ki sedijo na tleh in pojasni, da bodo mirno počakali na naslednji vlak, kadar koli bo pač prišel. 
A prav vsi migranti, s katerimi sva se z radijskim kolegom Petrom Močnikom, ki se je za Radio Slovenija oglašal v živo s terena, pogovarjala v teh dneh v Slavoniji, so nama zatrjevali, da so iz Sirije.
V iskanju boljšega življenja""Naučili so se, da je tako bolje reči, saj menijo, da bodo kot begunci z vojnega območja sprejeti lepše, kot pa bi jih, če povedo, da so zgolj ekonomski migranti,"" pojasni. Tudi zase prizna, da gre iskat boljše življenje - zase in za svojo družino: ""Želimo si živeti človeka vredno življenje, ne pa životariti.""
Pravi, da že štiri leta čakajo, da se v Sirijo vrne mir, zdaj pa so spregledali, da ga še dolgo ne bo, zato ne želijo več zapravljati svojega življenja. ""Želim, da se otroci šolajo, zase pa želim najti delo. Ne nameravam živeti na račun vas Evropejcev ali jemati denarja od vas kar tako, zaslužiti si ga hočem s svojimi rokami, ker sem pripravljen delati,"" pove v gradbeništvu izučen Midhat.
Kaos zaradi slabega informiranja množiceNa železniških tirih me ustavi tudi Mohamed in me popolnoma prestrašen sprašuje, če morda vem, kam jih bodo odpeljali in kaj se bo zgodilo z njimi. Ko vidijo, da se pogovarjava, pa naju v trenutku obkroži vsaj ducat enako prestrašenih ljudi, željnih informacij.
V Tovarniku je namreč vladal precejšen kaos - policisti, železničarji in delavci Rdečega križa niso dajali nobenih informacij - vsi so govorili, da se je treba obrniti na uradne tiskovne predstavnike v Zagrebu, zato je večino migrantov najbolj plašila prav negotovost, kaj se bo zgodilo z njimi. Bali so se, da jih bodo vrnili v Srbijo, ali še huje - na Madžarsko, kjer jim je grozila aretacija zaradi nezakonitega vstopa v državo.
Občutek ujetosti je sodu izbil dnoV sredo, ko so se iz Srbije na Hrvaško zaradi zaprte madžarske meje odpravile prve skupine prebežnikov, so bile razmere v Tovarniku precej drugačne. Vse migrante so registrirali v zbirnem centru, za vse je bilo dovolj hrane in vode, policisti in humanitarni delavci so svoje delo opravljali učinkovito. V noči na četrtek pa se je začel val prebežnikov, ki so prihajali iz Šida, nenadoma stopnjevati in položaj je počasi začel uhajati izpod nadzora.
Prebežnikov je bilo toliko, da jim jih ni več uspelo registrirati, reka ljudi je popolnoma preplavila železniško postajo in njeno okolico, policisti pa so jih skušali z živim zidom in ograjami zadržati znotraj nadzorovanega obroča. V manjših skupinah so jih spuščali mimo in počasi vkrcavali na avtobuse, da bi jih prepeljali na železniško postajo v sosednjo vas Ilača, oddaljeno tri kilometre, od koder naj bi jih vlak nato odpeljal v zbirne centre v okolici Zagreba.
A na posameznem avtobusu je bilo prostora le za nekaj deset ljudi, v ozadju pa je vse bolj nervozna tisočglava množica vse bolj pritiskala na policijski obroč. Napetost je dosegla vrhunec okoli treh popoldne, ko policisti razjarjenih ljudi niso mogli več zadržati. Prebili so se mimo njih na dovozno cesto, a se umirili v trenutku, ko niso bili več za ograjami. Mirno so se odpravili do nekaj sto metrov oddaljenega parkirišča teh avtobusov, nekateri pa so pot proti Ilači nadaljevali kar peš ob tračnicah. Tam so jih že čakali domačini, takoj pripravljeni pomagati. 
Slavonce vrnili v leto 1991Slavonci so se namreč v koži beguncev znašli tudi sami, saj so morali leta 1991 zaradi vojne zapustiti domove. Zato so v begunce zrli s solznimi očmi in podoživljali lastno trpljenje, nato pa hitro vzeli stvari v svoje roke.
""Ti pojdi domov natočit vodo v vse plastenke, ki jih lahko najdeš. Ti po ulici zberi vse mogoče marmelade in namaze, ti pojdi v pekarno naročit kruh, ti pa v trgovino po mleko za otroke,"" so se slišali ukazi iz improviziranega civilnega štaba na železniški postaji. Res je v trenutku vse steklo kot namazano in hvaležni begunci kmalu niso bili več lačni in žejni, ob mraku pa je popustila tudi vročina, zato so se vsi sprostili. V Slavoniji je bilo namreč te dni pod žgočim soncem tudi 36 stopinj Celzija, huda vročina pa je dodobra pripomogla k napetostim.
Vlak, napovedan za ob šestih popoldne, je prispel s triurno zamudo, množica pa je veselo poskakala vanj, misleč, da jih bo tako kot prejšnjo skupino prepeljal v Zagreb, od koder bodo nato nadaljevali pot čez Slovenijo v Avstrijo in Nemčijo. ""Hvala, Hrvaška, hvala vam za vse,"" so v angleščini kričali čez okna in mahali prijaznim domačinom.
Beli Manastir - kolikor prebivalcev toliko prebežnikovA hrvaška vlada je imela drugačne načrte. Vlak so usmerili proti severozahodu, v Beli Manastir, ki leži le nekaj kilometrov od meje z Madžarsko. Sledili so mu še številni avtobusi, polni prebežnikov, in število prebivalcev v sicer desettisočglavem mestecu v Baranji se je čez noč skoraj podvojilo. Tamkajšnji zbirni center v stari vojašnici je bil premajhen za vse, zato so begunci mesto dobesedno preplavili. Noč so preživeli v šotorih, na zasilnih vojaških posteljah, na vsaki zaplati trave, ki so jo našli, pa tudi kar na asfaltu, če ni šlo drugače.
Ob prvem svitu pa so mnogi poskakali na noge in začeli hoditi proti 35-kilometrov oddaljenemu Osijeku, saj so izvedeli, da od tam vozijo redne avtobusne in železniške linije proti Zagrebu. Na poti so jih prestregli številni domačini in jih brezplačno peljali do Osijeka, nekateri pa so prepoznali možnost za dober zaslužek in jim prevoz mastno zaračunali. Podobna zgodba se je nadaljevala tudi v Osijeku, kjer so bile vozovnice za Zagreb hitro razprodane, za prevoz s taksijem do dobrih 300 km oddaljene slovenske meje pa so jim zaračunali 400 evrov. ""Slovenija, potem Avstrija in od tam v Nemčijo,"" so govorili.
""Nekateri so prodali vse, kar so imeli, ali pa vzeli s seboj vse življenjske prihranke, ki so jih pripravljeni porabiti za pot v svetlejšo prihodnost,"" pojasni Sirka Diana, ki pove, da je iz domovine odpotovala pred dvema tednoma, v Nemčiji pa želi nadaljevati šolanje - študij na računalniški fakulteti ji je namreč pretrgala vojna.
""Darilo"" MadžaromTiste, ki so ostali v Belem Manastirju, pa je policija usmerila na avtobuse in vlake, nato pa je sledilo presenečenje za Madžare. Hrvati so jih nenapovedano odpeljali na njihov mejni prehod Beremend, kjer so jih spustili med koruzna polja. Tam so jih polovili madžarski policisti in vojaki, ki jim nato ni preostalo nič drugega, kot da prebežnike organizirano začnejo sprejemati skozi mejni prehod.
Hrvaški premier Zoran Milanović je nato prostodušno priznal, da z Madžarsko niso dosegli nikakršnega dogovora o sprejemu prebežnikov, ampak da je Zagreb Budimpešto v to ""prisilil"", ko so na tisoče prebežnikov preprosto začeli voziti na hrvaško-madžarsko mejo. Kljub številnim hrvaškim avtobusom, ki so iz Belega Manastirja tja vozili nove in nove prebežnike, so avtoritativni madžarski policisti položaj povsem obvladovali, in čeprav je premeščanje v madžarske avtobuse na poti v registracijske centre ob avstrijski meji potekalo izredno počasi, so strogo skrbeli za red in disciplino, zato so prebežniki potrpežljivo čakali, da pridejo na vrsto za prevoz.
Z redom zadovoljni tudi prebežnikiPritisk prebežnikov na Hrvaško medtem ni pojenjal, Tovarnik na srbski meji je bil še naprej preplavljen z njimi. Nekatere so vkrcavali na avtobuse, ponje je pozno zvečer prišel tudi vlak, a čeprav so jim policisti s pomočjo prevajalca razložili, da bodo imele prednost družine z otroki, se je mir na kolodvoru porušil v trenutku, ko je vlak pripeljal na postajo in so se odprla vrata vseh 11 vagonov, saj so nanj navalile trume, kaotični prizori pa so bili ob tem enaki kot prejšnji večer v Ilači.
Naslednji dan pa se je hrvaška policija le učinkoviteje organizirala, na pomoč v Slavonijo so prišli tudi pripadniki posebne policijske enote iz preostalih delov Hrvaške. ""Mi bi morali danes zvečer kot običajno skrbeti za red na nogometni tekmi med Dinamom in Hajdukom, pa so nas premestili sem, v Split pa poslali kolege, ki bi morali biti sicer danes prosti,"" mi pove eden izmed ""želv"", ki so jih v Tovarnik poslali iz Karlovca.
Obvladovanja navijačev vajeni pripadniki intervencijske policije so stvari vzeli v svoje roke, prevajalec z megafonom se je ob dolgi reki prebežnikov na železniških tirih premikal meter po meter in pojasnjeval, da bodo policisti tistim, ki se bodo pri vkrcavanju prerivali, fizično preprečili vstop na vlak.
Ko je ta pripeljal na postajo, so se med njega in prebežnike postavili pripadniki posebne enote, vrata vagonov pa so ostala zaklenjena. Odklepali so le enega po enega, prebežniki so se postavili v vrsto, nato pa so jih v majhnih skupinicah v gosjem redu pospremili do vrat. Prednost so imele družine, novo skupino pa so spustili naprej šele, ko je bila prejšnja lepo razporejena v kupeje. Čeprav je tako vkrcavanje potekalo precej dalj, prebežniki niso imeli nič proti, saj so se tudi oni razveselili reda, zato so policistom večkrat zaploskali in jim segali v roko.
Hvaležni za tolažilne besedeBegunci so se sicer na dolgi poti od doma navadili potrpežljivosti, saj so na njej doživeli številne preizkušnje.
Od groze med bojem za življenje na potopljenih čolnih v Sredozemlju, do ganjenosti zaradi Evropejcev, ki so jim bili pripravljeni nesebično priskočiti na pomoč - če že ne drugače, vsaj s tudi zdaj v Slavoniji večkrat slišanimi pomirjujočimi besedami: ""Vse bo v redu, zdaj ste na varnem!""
Podobe Slavonije in Baranje med begunskim valom si lahko ogledate tudi v priloženi fotogaleriji.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Obrežje po protestu spet odprto, v Rigoncah 150 beguncev.
"
http://www.rtvslo.si/slovenija/angela-merkel-nemcija-zelo-ceni-profesionalno-drzo-slovenije/374455,prebežniki,"
					20. september 2015 ob 13:46,zadnji poseg: 20. september 2015 ob 20:20
					Ljubljana - MMC RTV SLO, STA","
G. C.
",Angela Merkel: Nemčija zelo ceni profesionalno držo Slovenije,"Vlada je sprejela sklepa, da civilna zaščita prevzame upravljanje namestitvenih centrov, vojska pa zagotavljanje logistične podpore. Premier Miro Cerar pa je predstavil slovenske napore nemški kanclerki Merklovi.
Predsednik vlade Miro Cerar se je po telefonu pogovarjal z nemško kanclerko Angelo Merkel in ji sporočil, da Slovenija razmere na terenu za zdaj obvladuje, obenem pa pričakuje, da si podobno prizadevajo in ravnajo tudi druge države članice.
Poudaril je nujnost hitrega in učinkovitega skupnega evropskega odziva, za katerega pričakuje, da bo v bistvenih usmeritvah dogovorjen na izrednem srečanju notranjih ministrov v torek oziroma izrednem zasedanju Evropskega sveta v sredo.
Merklova pa je poudarila, da Nemčija zelo ceni profesionalno držo Slovenije, ki v veliki meri prispeva, da je reševanje problematike beguncev v Evropi lažje. Izrazila je tudi pripravljenost nemške vlade, da v razpoložljivih okvirih pristopi na pomoč, če bi Slovenija to potrebovala.
Slovenski premier je poudaril, da je ob pomoči prebežnikom prav tako treba pomagati državam članicam, ki so trenutno najbolj izpostavljene, predvsem pa zagotoviti sredstva za vzpostavitev ustreznih večnamenskih sprejemnih centrov na zunanjih mejah EU-ja in v strateško pomembnih tretjih državah.
Cerar je Merklovi tudi pohvalil veliko požrtvovalnost in profesionalnost slovenske policije ter zelo dober odziv drugih vladnih služb, lokalnih skupnosti, humanitarnih in drugih nevladnih organizacij ter prostovoljcev na terenu. Tovrstni napori dokazujejo, da imamo Slovenci močan občutek za humanitarnost in solidarnost, je dejal premier. 
Stanje na terenu je pod nadzoromMinistrica za notranje zadeve (MNZ) Vesna Györkös Žnidar je na novinarski konferenci pojasnila, da je Slovenija pod migracijskim pritiskom, vendar so tak scenarij predvidevali že pred meseci. Stanje na terenu je po njenih besedah pod nadzorom. Slovenija pa v celoti upošteva nacionalno in evropsko zakonodajo in bo schengenske meje varovala do konca oz. dokler bo mogoče glede na obseg migracij.
Györköševa je še dejala, da Slovenija poudarja pomen solidarnosti pri prevzemanju bremena na ravni EU-ja. Ob tem je opozorila, da se morajo prebežniki in druge osebe ravnati po ukazih policije.
""Slovenija je pokazala, da kot prva država članica EU-ja na zunanji južni meji dosledno spoštuje pravila po maksimalnih močeh,"" je povedala ministrica in se zahvalila policiji za odgovorno in naporno delo ter dodala, da policija obravnava vse prebežnike brez diskriminacije.
Glede iskanja skupne rešitve za prebežniško problematiko na ravni EU-ja je poudarila, da je Slovenija pripravljena sodelovati pri programu Evropske komisije o prerazporeditvi dodatnih 120.000 beguncev iz najbolj obremenjenih držav članic. Ob tem je poudarila, da bo Slovenija izpostavila določene zadržke.
Po njenih besedah je treba določiti, kdo so sploh upravičenci tega programa, upoštevati pa je treba tudi trenutni položaj v Sloveniji, ko številni prebežniki nezakonito prečkajo mejo, ne zaprosijo za azil, a jih ni mogoče vrniti in jih je treba nastaniti.
""Ne zagovarjamo stališča, da če Slovenija ne bi mogla sodelovati pri prerazporeditvi, bi namesto tega plačala 0,002 odstotka BDP-ja,"" je povedala ministrica in zatrdila, da bodo interese Slovenije na ravni EU-ja maksimalno uveljavljali.
Ustrezna, hitra in učinkovita oskrbaDržavni sekretar na MNZ-ju Boštjan Šefic je poudaril, da je najpomembneje, da celotna aktivnost poteka dobro in da je oskrba ustrezna, hitra in učinkovita. ""Vzpostavljen je učinkovit in ustrezen sistem delovanja, ki daje konkretne rezultate. Vsi migranti so oskrbljeni in prepeljani,"" je dejal in priznal, da so bile manjše težave s prevozi, vendar le dve uri.
Po njegovih navedbah so okrepili tudi medicinsko oskrbo v namestitvenih centrih, za resnejše primere pa poskrbijo v zdravstvenih ustanovah. Ponovil je, da se vsi prebežniki, ki so jih registrirali, lahko prosto gibljejo oz. ni nobenih zakonskih podlag, da bi jih zadrževali na enem mestu.
Po podatkih MNZ-ja je med prebežniki največ Sircev in Afganistancev ter Iračanov in Irancev. Približno petino predstavljajo družine. Le sedem prebežnikov pa je do zdaj zaprosilo za mednarodno zaščito. 
Pričakovanje novega vala prebežnikovObrambna ministrica Andreja Katič je pred sejo vlade ocenila, da se bo število beguncev pri nas glede na položaj na Hrvaškem, v Srbiji in Makedoniji povečevalo.
Katičeva je razkrila, da je bilo v petek v sistem civilne zaščite in reševanja vključenih okoli 170 pripadnikov civilne zaščite in okoli 60 pripadnikov Slovenske vojske, v soboto pa že več kot 300 pripadnikov civilne zaščite in okoli 40 pripadnikov vojske. V petek so po njenih besedah že skuhali več kot 1.000 toplih obrokov.
Ob tem meni, da je to preseglo medresorsko sodelovanje, in predlaga, da se civilna zaščita s sklepom vlade zadolži za vzpostavitev začasnih namestitvenih centrov in njihovo oskrbo oz. da se aktivira štab civilne zaščite. Poudarila je, da je treba vse te dejavnosti voditi koordinirano, usklajeno in natančno, da se naloge ne bi podvajale ali da ne bi bilo nesreč.
Vojska bo pomagala po potrebah, pomoč pri varovanju meje pa za zdaj ni predvidena. Takšna aktivacija je sicer predvidena v zakonu o obrambi, a bodo videli, kako bodo dogodki potekali, je dodala. Po njenih besedah policija za zdaj meni, da dobro opravlja svoje delo. Upajo, da se to ne bo zgodilo, a če bi postali policisti utrujeni oz. izmučeni, bi jim s posebnim sklepom vlade lahko pomagala tudi vojska.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Foto: Na vstop v Slovenijo čaka 400 prebežnikov.
"
http://www.rtvslo.si/svet/v-avstrijo-v-dnevu-in-pol-vstopilo-22-tisoc-prebeznikov/374444,prebežniki,"
					20. september 2015 ob 10:09,zadnji poseg: 20. september 2015 ob 23:15
					Zagreb/Dunaj/Budimpešta - MMC RTV SLO, Reuters, STA","
B. T., G. C., To. G.
",V Avstrijo v dnevu in pol vstopilo 22 tisoč prebežnikov,"V Zagrebu je ostalo nekaj deset beguncev in še te vozijo na mejo z Madžarsko. Madžarska je znova odprla mejni prehod Horgoš s Srbijo, največ prebežnikov vstopa v Avstrijo.
Iz Avstrije poročajo, da je od sobote zjutraj do nedeljskega zgodnjega popoldneva v državo vstopilo kar 22 tisoč prebežnikov, kar je največ od začetka begunske krize. Velika večina je prišla iz Madžarske, saj madžarske oblasti z meje s Hrvaško in Srbijo organizirano vozijo ljudi na mejo z Avstrijo. 
Vstopa tisoč prebežnikov na uroVelika večina mejo prečka na mejnem prehodu Nickelsdorf na severu Gradiščanskega. Uradniki omenjene zvezne dežele so sporočili, da je v nedeljo do 14. ure v Avstrijo vstopilo kar 10.700 prebežnikov, kar je že več kot vso soboto. V samem Nickelsdorfu je okoli osem tisoč prebežnikov, ki se s taksiji in avtobusi prebijajo proti 50 km oddaljenemu Dunaju, medtem pa iz Madžarske vsako uro prihaja okoli tisoč beguncev.
Iz Slovenije je na avstrijsko Štajersko prek mejnih prehodov Špilje (Spielfeld) in Radgona (Bad Radkersburg) prišlo 670 prebežnikov. 600 so jih prepeljali v zatočišča v okolici Gradca, 100 ljudi pa so vrnili v Slovenijo in so trenutno na ""nikogaršnjem ozemlju"". V begunskih centrih na avstrijskem Štajerskem vlada ""prehodni režim"", saj prebežniki prihajajo in odhajajo. Center Schwarzlhalle v Gradcu je zapustilo okoli 300 ljudi, ki so se zjutraj z vlakom odpeljali proti Nemčiji. V zadnjih 24 urah je za azil na območju Štajerske zaprosilo le 36 ljudi.
V Zagrebu samo peščica prebežnikovPredstavnica hrvaškega Rdečega križa Katarina Zorić je za Hino povedala, da v zagrebškem hotelu Porin in v centru Ježevo trenutno ni beguncev, le na Zagrebškem velesejmu jih je še nekaj, okoli 20 prebežnikov. Iz sprejemnega centra Ježevo so z avtobusi proti mejnemu prehodu Goričan na meji z Madžarsko odpeljali še zadnje begunce.
V petih dneh vstopilo 25 tisoč prebežnikovKot poročajo hrvaški mediji, je na Hrvaško med sredo in nedeljo zjutraj vstopilo že 25.000 prebežnikov. Pritisk prebežnikov je še vedno največji v Tovarniku na srbsko-hrvaški meji, kjer na prevoz na Madžarsko trenutno čaka približno 4.000 ljudi, ki so deževno in hladno noč prebili na prostem. Ko so na postajo prišli prvi današnji vlaki, je pri vkrcanju nanje nastala manjša panika, prebežnike pa naj bi proti Botovu na madžarski meji prepeljali tudi z avtobusi.
Pri hrvaškem kraju Botovo je s pomočjo  tamkajšnje policije mejo z Madžarsko nezakonito prečkalo več kot 2.000 prebežnikov. Že v soboto je tamkajšnji mejni prehod nezakonito prečkalo okoli 4.000 prebežnikov. Vsem prebežnikom, ki z vlakom ali avtobusom prek Koprivnice prispejo do Botova, pomagajo policisti, zdravniki, prostovoljci Rdečega križa, gasilci in  tamkajšnji prebivalci. 
Tovarnik je danes obiskal hrvaški notranji minister Ranko Ostojić, ki si je ogledal, kako postavljajo begunsko naselje v bližini mesta. Hrvaško ministrstvo za notranje zadeve je sporočilo, da je naval prebežnikov na hrvaške meje še vedno velik in da bo tako tudi v prihodnjih dneh. Za ves promet je zaprtih osem mejnih prehodov med Srbijo in Hrvaško in eden med Slovenijo in Hrvaško.
Madžarske oblasti odprle mejni prehod HorgošMadžarske oblasti so medtem odprle mejni prehod s Srbijo Horgoš 1, ki so ga zaradi izjemnega navala prebežnikov zaprli in napovedali, da bo prehod zaprt ves mesec. Mejni prehod sta odprla madžarski in srbski minister za notranje zadeve Sandor Pinter in Nebojša Stefanović. ""V težavah se vidi, kdo je pravi prijatelj, in tukaj smo težavo skupaj rešili kot pravi prijatelji,"" je povedal Pinter. 
Na mejnem prehodu Baranjsko Petrovo Selo - Beremend pa madžarske oblasti krepijo nazor. Tam so postavili jeklena vrata, na mejo pa je že prispel tudi prvi konvoj oklepnih vozil. Po poročanju novinarja HRT-ja naj bi bilo stanje na meji zelo napeto. Madžarska je ob meji s Hrvaško sicer že postavila 41 kilometrov dolgo bodečo žico. 
Po neuradnih informacijah naj bi v Srbiji na prehod meje z Madžarsko ali Srbijo čakalo še več kot 15.000 prebežnikov. 
Merklova Hrvaško poziva, naj prebežnike zadrži dalj časaPred tem je nemška kanclerka Angela Merkel Hrvaško pozvala, naj skuša prebežnike dalj časa zadržati na svojem ozemlju. Kot je poročal Jutarnji list, je nemška kanclerka hrvaškega premierja Zorana Milanovića pozvala, naj Hrvaška prebežnike dalj časa zadrži na svojem ozemlju, ta pa ji je odgovoril, da hrvaške oblasti ne morejo - ali pa ne želijo - fizično preprečevati prebežnikom nadaljevanje poti. Povedal je tudi, da ne bodo vzpostavili sprejemnih centrov, kjer bi ljudi zadrževali brez njihovega privoljenja. Merklova in Milanović sta se strinjala le, da se bodo o tem znova pogovarjali na vrhu voditeljev Evropske unije, ki bo v sredo v Bruslju.
Iz Banskih dvorov so sporočili, da sta se Merklova in Milanović v petek po telefonu pogovarjala 45 minut. Milanović je nemško kanclerko seznanil s svojimi obveznostmi in dejal, da bodo prebežnikom zagotovili human postopek in ohranili njihovo človeško dostojanstvo. ""Milanović in Merklova sta se strinjala, da je treba problem urediti na zunanjih mejah Evropske unije,"" so še sporočili iz Banskih dvorov.
V uradu nemške kanclerke pa so povedali, da je Milanović v telefonskem pogovoru pojasnjeval Merklovi, kakšna so prizadevanja Hrvaške pri izpolnjevanju njenih obveznosti in pri zagotavljanju ustrezne obravnave vsem beguncem. Tudi oni so sporočili, da sta se sogovornika strinjala, da je treba problem urediti na zunanjih mejah Unije.
Evropska unija bo prerazporejala tudi prebežnike iz Slovenije in HrvaškeNemški časnik Frankfurter Allgemeine Zeitung je v nedeljski izdaji poročal, da Evropska unija načrtuje prerazporeditev prebežnikov, ki so prispeli v Slovenijo in na Hrvaško. V načrt za prerazporeditev 120.000 prebežnikov iz Madžarske, Grčije in Italije naj bi zdaj vključili še prebežnike iz ""držav članic na jugovzhodu, ki jih je val beguncev z Balkanske poti najbolj prizadel"". Načrt naj bi za prihajajoče torkovo zasedanje notranjih ministrov povezave pripravljala Evropska komisija in luksemburško predsedstvo Unije. 
Novi tragediji v GrčijiV trčenju manjšega čolna in trajekta je ob obali Turčije umrlo najmanj 13 prebežnikov, ki so skušali priti do Grčije. Pred grškim otokom Lezbos na vzhodu Egejskega morja se je zjutraj zgodila nova nesreča čolna s prebežniki, ki so bili na poti iz Turčije. Obalna straža je rešila 20 ljudi, še 26 pa jih pogrešajo. 
Na Bavarskem upada število prebežnikovV nemško zvezno deželo Bavarsko je v soboto prišlo okoli 2.700 beguncev. Kot se je pokazalo že v prejšnjih dneh, se njihovo število zmanjšuje, so v nedeljo sporočili iz štaba Asyl Oktoberfest, ki ga je vzpostavilo bavarsko notranje ministrstvo za koordinacijo begunskega vala. V Passau sta sicer v nedeljo zjutraj prispela dva vlaka s po 500 begunci.
Obvestilo uredništva:
Zaradi številnih komentarjev in zagotavljanja čim višjih standardov razprave pod članki o begunski krizi smo se odločili, da komentiranje na portalu rtvslo.si omogočimo pod eno novico. Ne gre za cenzuro ali blokado, temveč za vzdrževanje ravni komunikacije na portalu javne RTV, ki je zavezana k takšnim merilom.
Svoje mnenje o dogajanju z begunsko krizo lahko ob spoštovanju forumskih pravil MMC RTV SLO izrazite v komentarjih pod novico: Foto: Na vstop v Slovenijo čaka 400 prebežnikov.
"
http://www.rtvslo.si/news-in-english/more-than-1-500-migrants-have-entered-slovenia/374441,prebežniki,"
					20. September 2015 ob 09:35
					Ljubljana - MMC RTV SLO","
G. V.
","More than 1,500 migrants have entered Slovenia","More than 1,500 migrants have entered Slovenia so far, most through the border crossings at Obrežje and Rigonce, where 750 are still waiting to be allowed into the country. Austria has begun accepting migrants who left the accommodation facilities in Celje, Maribor, Lenart and Gornja Radgona.
On Saturday morning 250 migrants walked from Maribor and Lendava to the Austrian border at Šentilj, including a couple with a seven-day-old baby who had been born on the way. The Austrian police immediately called for an ambulance to take the couple with the baby across the border for a check-up.
Secretary Boštjan Šefic from the Ministry of Internal Affairs reported that until late Saturday over 1,500 migrants had been registered: 510 Syrians, a similar number of Afghans, and around 150 Iraqis. About 600 migrants were still being processed for registration on Saturday. Only one person, who crossed the border in the area controlled by the Murska Sobota police department, requested international protection through filing an asylum request. From the Obrežje border crossing, buses drove migrants into Slovenia throughout the day.
According to reports by Radio Slovenia, about 350 migrants were delivered to the halls of Pomurje trade fair at Gornja Radgona. As the Murska Sobota police department reported, an arbitrary action of the entire group of foreigners occurred shortly after 5 pm. The group left the Gornja Radgona reception centre and headed towards Austria. Austrian border patrol allowed them to cross the border.
On Saturday afternoon an international train arrived to the Austrian side of the border crossing Šentilj/Spielfeld, carrying about 260 migrants from Celje, where another reception centre for migrants has been set up. In the evening, after a few hours delay, the train departed for Vienna. Migrants stayed on it, while other passengers had been transferred to another train. The situation at Šentilj stayed calm throughout the evening.
"
http://www.rtvslo.si/slovenija/mejna-prehoda-obrezje-in-rigonce-zaprta-za-promet-na-obrezju-protest/374439,prebežniki,"
					20. september 2015 ob 07:19,zadnji poseg: 21. september 2015 ob 00:50
					Ljubljana - MMC RTV SLO, STA","
G. V., G. C.
","Mejna prehoda Obrežje in Rigonce zaprta za promet, na Obrežju protest","Na najbolj obremenjenih mejnih prehodih Obrežje in Rigonce na vstop v državo čaka okoli 550 prebežnikov. Na Obrežju skupina beguncev protestira, ker že tri dni čakajo na vstop v Slovenijo.
Mejna prehoda Obrežje in Rigonce sta pri izstopu in vstopu zaprta za ves promet.  Od  Hrvaške proti Sloveniji se je zaradi zaprte meje nabrala dolga kolona. Kot je poročala TV Slovenija, naj bi po izjavah nekaterih policistov ta upor sprožili aktivisti. Prebežniki, ki so se s prostora za šotore premaknili na vozišče mejnega prehoda, ne morejo razumeti, zakaj jih slovenski policisti ne spustijo v državo.
V Rigoncah so policisti zaradi povzročanja neredov popoldne priprli tri moške, je poročala TV Slovenija. Po prebežnike sicer prihajajo avtobusi, ki jih vozijo v Brežice, Maribor, Celje in Dolgo vas. 
Kot je sporočila novinarka MMC-ja Katje Štok, je bilo med prebežniki v Rigoncah, ki so čakali na avtobuse kar tri dni, precej nejevolje, zato so se sami organizirali in sestavili prednostni seznam za avtobusne potnike.  
Na mejnem prehodu Obrežje je po podatkih novomeške policije okoli 250 ljudi, ki bi želeli vstopiti v Slovenijo, največ Sircev, Iračanov, Afganistancev in Pakistancev.
Večina prebežnikov zapušča sprejemne centrePonoči je bilo v sprejemni center Gruškovje iz Novega mesta prepeljanih 81 ljudi, ki so jih registrirali in jih prepeljali v Črni les pri Lenartu, od koder se jih je polovica takoj peš odpravila proti 20 km oddaljenemu Šentilju, po poročanju Radia Slovenija so jih po poti pobirali taksiji in domačini. 
V Črni les so v soboto nastanili okoli 250 tujcev, tudi tiste, ki so jih sprva nameravali namestiti v Mariboru. Nekateri so se že sredi noči peš odpravili proti Avstriji, preostali zgodaj zjutraj, tako da je bil center ob osmih zjutraj že prazen.
Avstrija odprla mejo prebežnikomNa območju Policijske uprave Murska Sobota je bilo dopoldne v Lendavi nastanjenih 290 prebežnikov, v nastanitvenem centru na sejmišču v Gornji Radgoni pa 350. Celotna skupina je okoli pol dveh odšla proti nekdanjemu  mejnemu prehodu, kjer so jih sprejeli avstrijski varnostni organi.
V Centru za zaščito in reševanje v Logatcu je noč preživelo okoli 130 beguncev, ki so jih tja pripeljali iz Postojne in Brežic. Nekaj pred poldnevom jih je večina z vlakom Logatec že zapustila, namenjeni pa so proti Nemčiji oziroma skandinavskim državam.
Na mariborski železniški postaji je trenutno 50 beguncev, ki čakajo na vlak do Špilja v Avstriji. Vlak s prebežniki pa v Maribor prihaja tudi iz Ljubljane proti Dunaju, neuradno s petimi dodatnimi vagoni. Beguncem v Mariboru pomagajo prostovoljci, ki bodo poskrbeli tudi za tiste, ki nimajo denarja za vozovnico.
Avstrija prebežnike vozi v notranjostNa slovensko-avstrijski meji v Šentilju, potem ko so avstrijski varnostni organi dopoldne v državo spustili okoli 150 ljudi, popoldne ni čakajočih beguncev. Prav tako je bolj ali manj prazen tudi sprejemni center na avstrijski strani meje, kjer so oskrbeli omenjene prebežnike, medtem ko so vse druge prepeljali v druge zbirne centre.
"
http://www.rtvslo.si/slovenija/policisti-negodujejo-nad-delovnimi-razmerami/374405,prebežniki,"
					19. september 2015 ob 12:31,zadnji poseg: 19. september 2015 ob 12:47
					Ljubljana - MMC RTV SLO, STA","
G. C.
",Policisti negodujejo nad delovnimi razmerami,"Policisti, ki varujejo državno mejo, se pritožujejo nad delovnimi razmerami, ki so jim izpostavljeni ob dejavnostih s prebežniki. Med drugim opozarjajo na znatno presežen delovni čas in pomanjkljivo prehrano, so zapisali na Policijskem sindikatu Slovenije.
Sindikat je komentarje njihovih članov, ki jih pridobiva neposredno s terena, objavil tudi na spletni strani. Tako več policistov negoduje, da so bili v službi nepretrgoma več kot 26 ur. V vsem tem času so jim dostavili le dva sendviča in vodo, ne pa tudi kakšnega toplega obroka, čaja ali kave. Tako so morali pijačo in hrano, če je bilo to sploh mogoče, kupovati z lastnim denarjem. Popolnoma naj bi zatajila tudi logistika.
Ob tem opozarjajo na kršitev delovnopravne zakonodaje, saj ni bilo razglašeno izredno stanje. Kot navajajo, tudi pristojni pravijo, da je vse pod nadzorom in da v državi ni izrednega stanja.
"
